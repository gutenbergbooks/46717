<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="it" lang="it">
  <head>
    <meta http-equiv="Content-Type" content="text/html;charset=UTF-8" />
    <meta http-equiv="Content-Style-Type" content="text/css" />
    <title>
      The Project Gutenberg eBook of La Dora, by Giuseppe Regaldi.
    </title>

     <link rel="coverpage" href="images/cover.jpg" />

    <style type="text/css">

body {margin-left: 10%;
      margin-right: 10%;}

div.limit   {max-width: 35em;
             margin-left: auto;
             margin-right: auto;}

div.sum    {page-break-before: always;
            page-break-after: always;}

div.break  {page-break-before: always;}

    h1,h2,h3 {text-align: center;
              clear: both;}

p      {margin-top: 0.2em;
        text-align: justify;
        margin-bottom: 0em;
        text-indent: 1.5em;}

.pc    {margin-top: 0.2em;
        text-align: center;
        margin-bottom: 0em;
        text-indent: 0em;}

.pc1   {margin-top: 1em;
        text-align: center;
        margin-bottom: 0em;
        text-indent: 0em;}

.pc2   {margin-top: 2em;
        text-align: center;
        margin-bottom: 0em;
        text-indent: 0em;}

.pc4   {margin-top: 4em;
        text-align: center;
        margin-bottom: 0em;
        text-indent: 0em;}

.pce   {margin-top: 1em;
        font-size: 115%;
        text-align: center;
        margin-bottom: 0em;
        text-indent: 0em;
        line-height: 1.7em;}

.pr6   {margin-top: 0.2em;
        text-align: right;
        margin-bottom: 0em;
        padding-right: 6em;
        text-indent: 0em;}

.pn    {margin-top: 0.2em;
        text-align: justify;
        margin-bottom: 0em;
        text-indent: 0em;}

.pn1   {margin-top: 1em;
        text-align: justify;
        margin-bottom: 0em;
        text-indent: 0em;}

.pn2   {margin-top: 2em;
        text-align: justify;
        margin-bottom: 0em;
        text-indent: 0em;}

.pp2h  {margin-top: 0em;
        text-align: left;
        font-size: 90%;
        margin-bottom: 0em;
        padding-left: 4em;
        text-indent: -2em;}

.pp4h  {margin-top: 0em;
        text-align: left;
        font-size: 90%;
        margin-bottom: 0em;
        padding-left: 6em;
        text-indent: -2em;}

.pp2h  {margin-top: 0em;
        text-align: left;
        font-size: 90%;
        margin-bottom: 0em;
        padding-left: 4em;
        text-indent: -2em;}

.pp6h  {margin-top: 0em;
        text-align: left;
        font-size: 90%;
        margin-bottom: 0em;
        padding-left: 8em;
        text-indent: -2em;}

.ppn4  {margin-top: 0em;
        text-align: left;
        font-size: 90%;
        margin-bottom: 0em;
        padding-left: 4em;
        text-indent: 0em;}

.ppn6  {margin-top: 0em;
        text-align: left;
        font-size: 90%;
        margin-bottom: 0em;
        padding-left: 6em;
        text-indent: 0em;}

.ppn10 {margin-top: 0em;
        text-align: left;
        font-size: 90%;
        margin-bottom: 0em;
        padding-left: 10em;
        text-indent: 0em;}

.ppi6  {margin-top: 0em;
        text-align: left;
        font-size: 90%;
        margin-bottom: 0em;
        padding-left: 6em;
        text-indent: 1.2em;}

.ppq4  {margin-top: 0em;
        text-align: left;
        font-size: 90%;
        margin-bottom: 0em;
        padding-left: 4em;
        text-indent: -0.35em;}

.ppq6  {margin-top: 0em;
        text-align: left;
        font-size: 90%;
        margin-bottom: 0em;
        padding-left: 6em;
        text-indent: -0.35em;}

.ptn  {margin-top: 0.3em;
       text-align: justify;
       margin-bottom: 0;
       text-indent: -1em;
       margin-left: 2%;}

.p1       {margin-top: 1em;}
.p2       {margin-top: 2em;}
.p4       {margin-top: 4em;}

.reduct  {font-size: 90%;}
.lmid    {font-size: 110%;}
.mid     {font-size: 125%;}
.large   {font-size: 150%;}

hr       {width: 33%;
          margin-top: 2em;
          margin-bottom: 2em;
          margin-left: 33.5%;
          margin-right: 33.5%;
          clear: both;}

hr.chap  {width: 65%;
          margin-left: 17.5%;
          margin-right: 17.5%;}

hr.dec1  {width: 10%;
          margin-left: 45%;
          margin-right: 45%;
          margin-top: 4em;
          margin-bottom: 0.5em;}

hr.dec2  {width: 10%;
          margin-left: 45%;
          margin-right: 45%;
          margin-top: 0.5em;
          margin-bottom: 4em;}

hr.dec3  {width: 10%;
          margin-left: 45%;
          margin-right: 45%;
          margin-top: 1em;
          margin-bottom: 4em;}

hr.dec4  {width: 10%;
          margin-left: 45%;
          margin-right: 45%;
          margin-top: 4em;
          margin-bottom: 4em;}

hr.dec5  {width: 15%;
          margin-left: 42.5%;
          margin-right: 42.5%;
          margin-top: 1em;
          margin-bottom: 1em;}

table {margin-left: auto;
       margin-right: auto;}

    .tdr      {text-align: right;}
    .tdc      {text-align: center;}

    .tdt      {text-align: justify;
               vertical-align: top;
               padding-left: 0.3em;
               padding-top: 0.5em;}

    .tdtn     {text-align: justify;
               vertical-align: top;
               padding-left: 0em;
               padding-top: 0.2em;}

    .tda      {text-align: right;
               font-size: 90%;
               vertical-align: top;
               padding-top: 0.5em;}


#toc1 {width: 80%;
       line-height: 1em;
       margin-top: 1em;}


#tfn1  {width: 90%;
       line-height: 1em;
       font-size: 90%;
       Border: dashed 1px;
       margin-top: 1em;
       padding: 10px;}

#tfn2  {width: 90%;
       line-height: 1em;
       font-size: 90%;
       Border: dashed 1px;
       margin-top: 1em;
       padding: 10px;}


.pagenum { /* visibility: hidden; */
          position: absolute;
          left: 94%;
          color: gray;
          font-size: smaller;
          text-align: right;
          text-indent: 0em;
          font-style: normal;
          font-weight: normal;}

.smcap    {font-variant: small-caps;}

.gesperrt {letter-spacing: 0.2em;
           margin-right: -0.2em;}

.figcenter   {margin: auto;
              text-align: center;}

.label  {position: absolute; right: 84%; text-align: right;}

.fnanchor {vertical-align: super;
           font-size: .8em;
           text-decoration: none;
           font-style: normal;
           font-weight: normal;}

.transnote {background-color: #E6E6FA;
    color: black;
     font-size:smaller;
     padding:0.5em;
     margin-bottom:5em;
     font-family:sans-serif, serif; }
    </style>
  </head>
<body>

<div class="limit">

<p><span class="pagenum"><a name="Page_1" id="Page_1">[1]</a></span></p>

<div class="sum">

<div class="transnote p4">

<p class="pc large"><b>NOTE DEL TRASCRITTORE:</b></p><br />

<p class="ptn">
&mdash;Corretti gli ovvii errori tipografici e di punteggiatura.
</p>

<p class="ptn">
&mdash;Alle pagine 441-442 l'intestazione di sezione XLVIII risulta mancante
  nell'originale. Tale anomalia è stata mantenuta.
</p>

<p class="ptn">
&mdash;La copertina è stata creata dal trascrittore e posta in pubblico dominio.
</p>

</div></div>

<div class="sum">

<div class="figcenter">
 <img src="images/cover.jpg" width="350" height="402" alt="" />
</div>

</div>

<div class="break">

<p class="pc2 mid">CANTI E PROSE</p>

<p class="pc4 reduct">DI</p>

<p class="pc2 large">G. REGALDI</p>

<hr class="dec1" />

<p class="pc mid">VOL. II.</p>

<hr class="dec2" />


<p class="pc lmid"><span class="gesperrt">TORINO</span><br />

TIPOGRAFIA SCOLASTICA DI SEBASTIANO FRANCO E FIGLI<br />

1861</p>

<hr class="chap" />

</div>

<p><span class="pagenum"><a name="Page_289" id="Page_289">[289]</a></span></p>

<div class="break">

<h1 class="p4">LA DORA</h1>

<p><span class="pagenum"><a name="Page_290" id="Page_290">[290]</a><br /><a name="Page_291" id="Page_291">[291]</a></span></p>

<p class="pc4 mid">ALLA MEMORIA</p>

<p class="pc2 reduct">DI</p>

<p class="pc1 large">TERESA GEORGE CIBRARIO<a name="FNanchor_i_i" id="FNanchor_i_i"></a><a href="#Footnote_i_i" class="fnanchor">[i]</a></p>

<hr class="dec3" />

<p class="pp2h">Anima bella, che dal buio uscita<br />
Della mortal vallea, drizzasti il volo<br />
Agli splendor della seconda vita;</p>

<p class="pp2h p1">O Teresa gentil, vedovo e solo<br />
Quaggiù l'Eletto che ti fu consorte,<br />
Si lagna a te per insanabil duolo.</p>

<p class="pp2h p1">Ed io compunto dell'acerba sorte,<br />
Fa cor, gli dissi, e contra i mille strali<br />
Della fortuna opponi anima forte.</p>

<p class="pp2h p1">Tu che del tempo l'ira invitto assali,<br />
Erodoto novel, ne' dotti studi<br />
Ti riconforta de' sofferti mali.</p>

<p class="pp2h p1"><span class="pagenum"><a name="Page_292" id="Page_292">[292]</a></span>A te conviensi disfidar de' crudi<br />
Eventi le procelle, a te fia gloria<br />
Sdegnar del mondo i miseri tripudi.</p>

<p class="pp2h p1">Tu che dell'egra patria alla memoria<br />
Porgesti, quasi farmaco sicuro,<br />
L'augusto onor della sabauda istoria,</p>

<p class="pp2h p1">Torna a svegliar de' secoli che furo<br />
I magnanimi gesti, e nuova lena<br />
N'avrà d'Italia il fato alfin maturo.</p>

<p class="pp2h p1">Vieni meco a spirar l'aura serena<br />
Fra i pioppi della Dora, e fanne aperti<br />
I patrii fasti onde la mente hai piena;</p>

<p class="pp2h p1">E i campi, dove più sembran deserti,<br />
Di tua scïenza popolati al lume,<br />
Mi narreran del secol prisco i merti;</p>

<p class="pp2h p1">Sì che levato oltre il volgar costume<br />
Ad ardua meta, di te degno io sia,<br />
Mentre a te vo sacrando il mio volume.</p>

<p class="pp2h p1">«Dolce amico, ei sclamò, l'opera pia<br />
Del tuo volume, deh! sacrar ti piaccia<br />
Alla memoria della donna mia.</p>

<p class="pp2h p1">Ella che fida alla paterna traccia,<br />
Amò gli eroi Sabaudi, e disdegnosa<br />
Fremea dello straniero alla minaccia,</p>

<p class="pp2h p1"><span class="pagenum"><a name="Page_293" id="Page_293">[293]</a></span>Ed ora innanzi a Dio canta festosa<br />
Questo bel regno ausonico nel verso<br />
Che a noi pingeva ogni diletta cosa;</p>

<p class="pp2h p1">Ella di nostre lagrime cosperso<br />
Avrà in grado il tuo libro, ed io n'avrei<br />
Per te conforto, io che fra cure immerso,</p>

<p class="pp2h p1">Sempre ho l'imagin sua negli occhi miei».<br />
E sì dicendo per la man mi prese,<br />
E mi addusse alla stanza, ove tu sei</p>

<p class="pp2h p1">Effigïata sì che fai palese<a name="FNanchor_ii_ii" id="FNanchor_ii_ii"></a><a href="#Footnote_ii_ii" class="fnanchor">[ii]</a><br />
La nobil'alma nel gentil sembiante,<br />
In che l'amico mio tanto s'accese.</p>

<p class="pp2h p1">A te, come a risorta, io trassi innante<br />
Preso di meraviglia, e dai coralli<br />
Del tuo labbro attendea parole sante.</p>

<p class="pp2h p1">Le rose e i gigli delle nostre valli<br />
Ti fiorivano in volto, e fuor ti usciva<br />
Dagli occhi il lampo de' siderei balli.</p>

<p class="pp2h p1">Irradïato di tua luce diva,<br />
Vid'io converso in mistica Sionne<br />
Il sacro ostello che d'intorno oliva.</p>

<p class="pp2h p1">O benedetta fra le itale donne,<br />
Prendean vita per te le pinte mura,<br />
I cherubi arpeggianti e le madonne<a name="FNanchor_iii_iii" id="FNanchor_iii_iii"></a><a href="#Footnote_iii_iii" class="fnanchor">[iii]</a>;</p>

<p class="pp2h p1"><span class="pagenum"><a name="Page_294" id="Page_294">[294]</a></span>E parlavan del Ben che sempre dura,<br />
E delle rose ch'ei lassuso eterna<br />
Per chi si leva dalla terra impura</p>

<p class="pp2h p1">All'empireo giardin che mai non verna:<br />
E tu nell'ineffabile sorriso<br />
Significasti la tua pace interna.</p>

<p class="pp2h p1">Ahi! m'afflisse il mirar nel tuo bel viso,<br />
Quando alla dolce illusïon fui tolto<br />
Da lagrimosi guai che m'han conquiso.</p>

<p class="pp2h p1">Era lo sposo tuo che ruppe il molto<br />
Dolorar ne' singulti a me d'accanto,<br />
E presso al caro effigïato volto</p>

<p class="pp2h p1">Mostrando sovra eburnea croce il santo<br />
Martire del Calvario, ah! ne' sospiri,<br />
Amore e morte, dir parea col pianto.</p>

<p class="pp2h p1">Cittadina del ciel, tu che i martìri<br />
Puoi consolargli col benigno raggio<br />
Che accende l'aurea sfera in cui t'aggiri,</p>

<p class="pp2h p1">Deh! tu l'aiuta sì che possa il saggio<br />
Colla virtù della civil parola<br />
Far nuovo al Sire ed all'Italia omaggio.</p>

<p class="pp2h p1">O grazïoso spirto, a lui deh! vola<br />
Nel mormorio de' zeffiri söavi<br />
Onde il Chiuson le afflitte alme consola;</p>

<p class="pp2h p1"><span class="pagenum"><a name="Page_295" id="Page_295">[295]</a></span>E di un sorriso rallegrando i gravi<br />
Lutti nell'odorifera pineta,<br />
Torna al poggio ospital che tanto amavi<a name="FNanchor_iv_iv" id="FNanchor_iv_iv"></a><a href="#Footnote_iv_iv" class="fnanchor">[iv]</a>.</p>

<p class="pp2h p1">Se incontrerai me pellegrin pöeta<br />
Col tuo fedele che mi fu sì pio,<br />
Deh! mi piovi nell'anima inquïeta</p>

<p class="pp2h p1">Il bello e il ver che tu vagheggi in Dio,<br />
Mentre t'invoco ne' miei versi, e come<br />
Dettami patrio amor, ti sacro il mio</p>

<p class="pp2h p1">Libro, che fausto ha dalla Dora il nome.</p>

<hr class="dec4" />

<p><span class="pagenum"><a name="Page_296" id="Page_296">[296]</a></span></p>


<p class="pc mid">NOTE</p>

<table id="tfn1" summary="fn1">

 <tr>
  <td class="tda"><a name="Footnote_i_i" id="Footnote_i_i"></a><a href="#FNanchor_i_i"><span class="label">[i]</span></a></td>
  <td class="tdt">Teresa George, consorte di S. E. il ministro Conte Luigi Cibrario;
nata a Stradella il 15 di marzo 1815, morta a Torino il 6 di novembre
1860.</td>
 </tr>

 <tr>
  <td class="tda"><a name="Footnote_ii_ii" id="Footnote_ii_ii"></a><a href="#FNanchor_ii_ii"><span class="label">[ii]</span></a></td>
  <td class="tdt"><i>Effigïata sì che fai palese</i><br /><div class="tdtn">Ritratto in tela della rimpianta donna: egregio lavoro del cav. Angelo
Capisani.</div></td>
 </tr>

 <tr>
  <td class="tda"><a name="Footnote_iii_iii" id="Footnote_iii_iii"></a><a href="#FNanchor_iii_iii"><span class="label">[iii]</span></a></td>
  <td class="tdt"><i>I cherubi arpeggianti e le madonne;</i><br /><div class="tdtn">Nella stanza ove si ammira l'accennata effigie sono accolte opere d'arte
molto pregevoli, fra le quali un Crocifisso d'avorio del Lacroix, due
Angeli sonanti l'arpa, dipinti su tavole da Gaudenzio Ferrari, e una
Madonna del Murillo.</div></td>
 </tr>

 <tr>
  <td class="tda"><a name="Footnote_iv_iv" id="Footnote_iv_iv"></a><a href="#FNanchor_iv_iv"><span class="label">[iv]</span></a></td>
  <td class="tdt"><i>. . . . . al poggio ospital che tanto amavi.</i><br /><div class="tdtn"><i>Villa dei pini</i> di S. E. il ministro Cibrario, su d'un colle presso
Pinerolo.</div></td>
 </tr>

</table>

</div>


<hr class="chap" />

<div class="break">

<p><span class="pagenum"><a name="Page_297" id="Page_297">[297]</a></span></p>


<h2 class="p4">CAPITOLO PRIMO</h2>

<p class="pc2 mid">DAL MONGINEVRA A SUSA</p>

<hr class="dec5" />

<h3>I.</h3>

<p class="pc1 lmid"><span class="smcap">Le Sorgenti della Dora e della Duranza</span></p>

<p class="pn2">In Palestina, alle pendici dell'Antilibano (18 maggio 1850)
riposai da lungo cammino presso una sorgente del Giordano, le
cui limpide e copiose acque mormoravano fra l'erbe e gli oleandri
di Panias. Nella Maina, sceso dal selvoso Taigeto (6 settembre
1852) in Cefalofrissi, mi assisi fra gli antichi platani, che cerchiano
la sorgente dell'Eurota, del caro fiumicello, che irriga
la valle di Sparta, assiepato di ogni sorta di piante e ricco di
poetiche ricordanze.</p>

<p>Volli visitare le sorgenti dei due fiumi, che in Oriente mi simboleggiavano
Terrasanta e Grecia, la Bibbia e l'Iliade, quasi che
a quelle sorgenti dovessi attingere le prime ragioni informatrici
dei due massimi libri, che tengono il dominio dell'intelletto e
del cuore. In simil guisa dopo tre lustri di pellegrinazioni,
tornato alle terre natali, volli alle sue sorgenti fra le balze del
Monginevra salutare la Dora, il diletto fiume che mi simboleggia
la patria, e fra le immagini e gli studi della Bibbia e dell'Iliade
mi temprò la vita ad onesti propositi ed a carmi animosi.</p>

<p>La Dora, dalla sorgente sino al lido dove mette nel Po, colla
leggenda e coll'istoria, colla vista de' suoi gioghi e de' suoi
piani, e con le memorie e le virtù de' nostri popoli scalda l'animo
di ogni italiano, imperocchè bagna la Macedonia d'Italia, la
reggia dei magnanimi principi, che educano e guidano i popoli<span class="pagenum"><a name="Page_298" id="Page_298">[298]</a></span>
alle guerre della indipendenza nazionale, il quartiere dei forti
eserciti, l'asilo degli esuli generosi, il santuario della libertà e
della civile sapienza italiana. I fiumi dell'antica Grecia furono
venerati dai sacerdoti, celebrati dai poeti, ed io amo celebrare
il fiume sacro del Piemonte, il fiume della mia giovinezza e delle
mie prime canzoni.</p>

<h3 class="p2">II.</h3>

<p class="pn1">Il Monginevra o monte Ginevra, come lo appella lo storico
Botta, giganteggia nella cerchia delle Alpi Cozie, all'altezza di
due mila cinquanta metri sovra il livello del mare. Colà un tempo
quali tutelari divinità furono onorati Apolline ed Ercole e le Dee
matrone, invocate specialmente a tutela della salute. Ora per
l'altipiano del monte si distende un umile villaggio, con una
chiesa eretta su le rovine d'un tempio pagano: vi sorge un obelisco
di pietra in onore di Napoleone I con iscrizioni nelle
lingue latina, italiana, francese e spagnuola. Ma il monumento
più grato a chi stanco vi giunga, è l'ospizio fondato nel 1343 da
Umberto Delfino II e ristaurato da Napoleone I, le cui battaglie
son dipinte su le pareti d'una stanza, dove in un quadro si conserva
una foglia del salice, che nell'isola di Sant'Elena gli ombreggiava
il sepolcro, ed un pezzetto di piombo della funebre cassa:
reliquie che un uffiziale di gendarmeria si procacciò in quell'isola.</p>

<p>Poco importano fronde e piombi che toccarono la polvere
inanimata di quell'uomo là, dove sento e veggo il suo spirito
creatore nell'ampio cammino aperto fra le viscere delle Alpi!</p>

<p>Napoleone affidava la cura dell'ospizio ai Trappisti; ora v'ha
soltanto un sacerdote con titolo di direttore, l'abbate Augel, che
in dono vi recò dipinti di molto pregio, e quando, singolarmente
nel verno, gli manca la compagnia dei vivi, conversa coi morti
fra molti libri di materie ecclesiastiche, coi quali egli passa i
suoi dì, beato di dottrina e di solitudine.</p>

<p>Quel sacerdote mi è stato assai cortese ponendo a mia disposizione
il suo servo e il suo cavallo, cui si aggiunse una guardia<span class="pagenum"><a name="Page_299" id="Page_299">[299]</a></span>
forestale favoritami dall'ispettore Guglielminetti, perchè potessi
con agio visitare nelle loro sorgenti la Dora e la Duranza, due
sorelle, genii del bene e del male usciti da un medesimo principio.</p>

<p>Presso l'ultimo picco bicornuto del Monginevra, intorno al
giogo di Soreau, sulla costa volta ad occidente, nella valle del
Gondran scaturisce la malefica Duranza, le cui temute acque
s'incanalano per le scheggiose forre di orride montagne, mentre
nell'opposita costa ad oriente s'odono mormorare fra i larici le
prime fonti della Dora, sul cui margine vidi tremolare le erbette
e i fiori al sorriso di più benigna natura.</p>

<p>Direbbesi quasi che nella Duranza si agiti una furia, la quale
dalle Alpi scendendo minacciosa, porti colle gonfie acque la
desolazione nei seminati campi della Francia. Non così della
Dora, fecondatrice benefica delle nostre campagne subalpine.
Nelle sue sorgenti ella sospira con innocente grazia pastorale,
e discesa al piano, diviene regina, diletta ed onorata da tutte
le genti italiane.</p>

<p>Gli spiriti di Caino e di Abele s'incontrano su le più alte cime
del Monginevra. Quello di Caino mira all'occaso, e seguitando
nella loro corrente le acque della Duranza, rinnova la sua antica
disperazione; e lo spirito di Abele guardando ad oriente, benedice
le acque della Dora e le accompagna coi canti dell'amore e dei
santi olocausti.</p>

<p>Per tal modo la Dora e la Duranza seguono il contrario loro
destino, come suona la stessa loro denominazione; imperocchè
vuolsi che la Dora così venisse appellata, o perchè gli antichi
opinavano ch'ella menasse arene d'oro, o perchè colle sue acque
fecondatrici portava l'abbondanza, la ricchezza, l'oro nelle terre
da essa irrigate; e all'incontro la Duranza deriverebbe da <i>dure
acque, dure onde</i>, come spiegano i commentatori del Petrarca
alla Sestina VII:</p>

<p class="pc1 reduct">Sovra dure onde al lume della luna.</p>

<p class="p1">La Dora nel dividersi dalla sorella Duranza, da lei si accommiata<span class="pagenum"><a name="Page_300" id="Page_300">[300]</a></span>
con un addio, che udii ripetuto su quelle balze, ed io pur
lo ripeto, prima di seguire le correnti del patrio fiume:</p>

<p class="ppn4 p1">Adieu donc, ma s&oelig;ur la Durance,<br />
Nous nous séparons sur ces monts,<br />
Toi, tu vas ravager la France,<br />
Moi, je vais féconder le Piémont.</p>


<h3 class="p2">III.</h3>

<p class="pn1">Povera di acque e con umile mormorio scende la Dora fra le
roccie di Gimonte a destra e quelle del Chiabertone a sinistra,
montagne che ricordano il passaggio di Annibale, e così vicine
l'una all'altra, che nei loro tortuosi laberinti par vogliano stringercisi
addosso e soffogarci.</p>

<p>Quale spettacolo di spavento in primavera quando le valanghe
spiccatesi dall'alto e attraversata la via, si accavallano su la Dora,
formando un varco, sotto cui mormora il fiumicello, mentre sovra
massi di ghiaccio e di neve si tragitta con bestie e carri non
altrimenti che su d'un ponte artifiziale!</p>

<p>Uscendo da anguste gole, si spira aria più libera, e più estesa
vi si apre la veduta de' monti e delle valli, toccando il ponte della
<i>Comba</i>, sotto il quale scorre la Dora, che accogliendo il tributo
di molti rivoletti, ora a cielo aperto mostra le chiare acque,
ora modestamente le nasconde sotto le ombre dei pini e dei salici;
e qua arginata o libera, colà in ampio letto spaziando, mormora e
spumeggia, e, discesa in Cesana, al norte del paese presso un
picco selvoso del Chiabertone si disposa al grosso torrente <i>Ripa</i>,
da cui piglia l'aggiunto di <i>Riparia</i>.</p>

<h3 class="p2">IV.</h3>

<p class="pc1 lmid"><span class="smcap">Il Pastore di Bousson</span></p>

<p class="pn1">Scendendo dal Monginevra con una guida ben pratica dei<span class="pagenum"><a name="Page_301" id="Page_301">[301]</a></span>
luoghi, attratto dalla varietà delle vedute silvestri, lasciai la via
de' carri e volsi a destra della Dora internandomi per intricati meandri
di balze e valli; e dopo un'ora di cammino, mi giunse all'orecchio
un suono di zampogne ed un belar di armenti, e discoprivo
capanne di pastori in estesi prati e tra foreste di larici e di abeti.</p>

<p>Lontano dal rumore e dal fasto delle città, io mi sentiva beato
fra le dimore pastorali, che a Torquato Tasso aprirono tanta
vena di verginale poesia, ch'egli, non contento di averle già
maestrevolmente descritte nell'<i>Aminta</i>, tornò a celebrarle nel
settimo canto della <i>Gerusalemme</i>, dove travagliato dal pensiero
delle infide corti, forse ritraeva l'ideale di sè stesso, quale
avrebbe voluto essere, nel vecchio pastore di Palestina.</p>

<p>A questo io meditava quando sulle cime del Chiabertone levossi
una negra nuvola, che a poco a poco stendendosi, andò a
congiungersi con altre; sicchè il cielo delle Alpi, poco prima
così limpido e sereno da cambiarsi coi cieli dell'Asia e dell'Africa,
si fece ad un tratto grave di tenebre e minaccioso. Si
direbbe che l'Ariosto fosse colà andato ad inspirarsi quando dettò
la maravigliosa ottava:</p>

<p class="ppn4 p1">
Stendon le nubi un tenebroso velo<br />
Che nè sole apparir lascia nè stelle.</p>

<p class="p1">La folgore serpeggiava fra le nubi e romoreggiavano i tuoni,
e non andò guari che piovve a diluvio. Affrettai il passo dietro
la guida, che ai fini di Bousson mi condusse a ripararmi nella
capanna d'un vecchio pastore suo amico.</p>

<p>Le pastorali capanne di Bousson sorgono da un muricciuolo
cementato di calce, conteste di tavole di abete e di larice, ed
hanno tutte una capace stalla in due scompartimenti, l'uno per
il bestiame, l'altro per il pastore e la sua famiglia.</p>

<p>Quella dove io entrai era delle meglio agiate; imperocchè, in
una cameretta separata dalla stalla, sedeva innanzi al focolare il
buon vecchio, vestito di panno bigio, con in testa un berretto
bianco rincalzato da un cappello di feltro a larghe tese.</p>

<p><span class="pagenum"><a name="Page_302" id="Page_302">[302]</a></span></p>

<p>Era affisso alla parete un tavolato, dove splendevano nitidi
gli utensili della cucina e della pastorizia. A capo del pagliariccio
ardeva una lampa innanzi ad un'immagine di Maria, e vi pendeva
un rosario che finiva in piccola croce. Accanto all'immagine
della Vergine vedevasi una rozza effigie di Napoleone I,
ed a questa di riscontro una vecchia sciabola.</p>

<p>&mdash;Evviva Giacomo!&mdash;sclamò la guida entrando.&mdash;Abbiamo
un tempaccio del diavolo, ed io vengo da voi con questo viaggiatore
per ripararci dall'acqua.</p>

<p>&mdash;Siate i ben venuti&mdash;rispose il buon vecchio.&mdash;Qua;
sedete meco al camino, ed asciugatevi. Lucia! porta delle legna.</p>

<p>Ed ecco entrar frettolosa Lucia, la giovine e bella figlia di
Giacomo, che, deposta la rocca da cui traeva la lana, con manipoli
di secche frondi rese più viva la fiamma del focolare.
Poscia riprese la rocca, e, filando, andò a sedere allato al padre.</p>

<p>In quell'ora procellosa Lucia era veramente l'angelo, la stella
della consolazione.</p>

<p>Vestiva un giupponcello di panno bigio, una corta gonnella,
egualmente di panno di tinta oscura, con un grembiale di tela
turchina. La parte superiore del giupponcello terminava a fior
di spalle in una listina di mussola, che in gran parte copriva
gli avorii del seno. Il volto di Lucia sarebbe stato all'Urbinate
un prezioso tipo per le sue madonne. Gli occhi azzurri ed i
coralli del breve labbro sfavillavano fra i gigli e le rose del verginale
sembiante; ed il cuffiottino di trapunto bianco con due
fettucce raccomandato al mento, faceva viemmeglio spiccare
quell'angelico viso, sul quale scorrevano a guisa di fila d'oro le
ciocche de' biondi capegli.</p>

<p>Giacomo e Lucia sotto la capanna di Bousson mi rappresentavano
la vecchiaia e la giovinezza adorne di riverenza e di amore.</p>

<h3 class="p2">V.</h3>

<p class="pn1">Il buon Giacomo mi dimandò della mia patria e del mio nome,
e donde venissi e dove andassi; ed io, soddisfatto che l'ebbi in<span class="pagenum"><a name="Page_303" id="Page_303">[303]</a></span>
ogni sua domanda, entrai alla mia volta ad interrogarlo della
sua vita e della sua famiglia.</p>

<p>&mdash;Un po' di bene e un po' di male, qui come in tutto il
mondo,&mdash;mi rispose egli traendo un sospiro. Indi soggiunse:</p>

<p>&mdash;Grande è l'emigrazione da questi monti e da Cesana istessa,
poichè son finiti i lavori campestri. A me, padre di cinque figli,
resta la compagnia di quest'una, che nel verno viene meco col
gregge nei piani di Torino, e nella nuova stagione meco risale
queste alte montagne.</p>

<p>Dei maschi, uno insegna a leggere e scrivere in un villaggio
della Savoia, un altro è quell'arrotino che bene spesso fa udir
la sua voce per le vie di Susa; il terzo campa la vita e raggranella
qualche soldo con due suoi compagni, mostrando la <i>lanterna
magica</i> per città e ville al suono della ghironda e delle nacchere.
Il più giovine lavorava con molto utile nelle officine di Marsiglia;
ma nel quarantotto, saputo di Carlo Alberto che avea intimato
guerra al Croato: <i>sono italiano anch'io!</i> sclamò con tutto l'ardore
dei suoi diciott'anni; e, lasciata Francia, corse a raggiungere i
fratelli d'Italia sui campi lombardi, combattendo da soldato valoroso
nella buona fortuna e nella cattiva.</p>

<p>&mdash;Ed ora?</p>

<p>&mdash;Ora è di sua sorte più che tutti contento nelle file del nostro
esercito, con sul petto la medaglia al valore militare, non senza
speranza di cambiare tra poco i galloni del sergente con gli
spallini dell'uffiziale.</p>

<p>&mdash;Ma, ditemi: vostro figlio, prima di farsi soldato d'Italia, non
venne a vedervi?</p>

<p>&mdash;Venne.</p>

<p>&mdash;E gli deste il paterno consenso?</p>

<p>&mdash;Padre! vado a combattere per la patria, per l'Italia!&mdash;mi
disse.&mdash;Mi ricordai che avevo militato anch'io, e per una
causa men santa; alzai la mano e lo benedissi.</p>

<p>&mdash;Oh degno padre di un degno figlio! Ma, ditemi ancora:
dove e quando avete voi militato?</p>

<p>&mdash;Sotto il primo Napoleone (e ne additò il ritratto), nel cento<span class="pagenum"><a name="Page_304" id="Page_304">[304]</a></span>
undecimo reggimento, siccome lo attestano quella vecchia sciabola
e questi bottoni qui del giubbetto, staccati dall'uniforme
ch'io indossava nell'ultima rassegna del maresciallo Davoust dopo
la fatal campagna di Russia.</p>

<p>Fra questi parlari la folgore serpeggiava innanzi al finestrino
della capanna, ed i tuoni romoreggiavano sempre più, quasi che
volessero schiantar la capanna dalle fondamenta.</p>

<p class="ppn4 p1">
Fremono i tuoni e pioggia accolta in gelo<br />
Si versa e i paschi abbatte e inonda i campi,<br />
Schianta i rami il gran turbo, e par che crolli<br />
Non pur le querce, ma le rôcche e i colli.</p>

<p class="pr6 reduct">(<span class="smcap">Tasso</span>).</p>

<p class="p1">Io mormorava cotesti versi, ed il buon vecchio levatosi da
sedere volse gli occhi alla immagine di Maria; e stesa la callosa
destra prese il rosario, e, baciatolo, mormorò una preghiera e
versò qualche lagrima.</p>

<p>Lucia, vedendomi intento a quell'atto religioso, mi disse:</p>

<p>&mdash;Il padre stringe il rosario, che la cara madre avea fra le mani,
quando morì in questa capanna, pregando per noi. Quell'immagine
e quel rosario sono il nostro scampo nelle disgrazie. Ah! vedete
come già cessa lo scrosciar dei tuoni e il diluviar della pioggia?</p>

<p>Veramente il cielo si abboniva; ond'io ringraziai l'uno e l'altra
delle amorevoli accoglienze, uscii colla guida per affrettarmi a
Cesana, dove giungemmo in capo ad un'ora sotto luminoso arcobaleno,
che, coronando la capanna del pio pastore, dalle falde
del Chiabertone alle acque della Ripa mirabilmente si distendeva.</p>

<h3 class="p2">VI.</h3>

<p class="pc1 lmid"><span class="smcap">Cesana</span></p>

<p class="pn1">Reliquia dell'antico Scingomago, Cesana è un paesello fra la
Ripa e la Dora, con tettoie di abeti e di larici, con castelli<span class="pagenum"><a name="Page_305" id="Page_305">[305]</a></span>
in rovina, e dominato dall'antico campanile della Chiesa parrocchiale.
Nel secolo decimosettimo contava sei mila abitanti, ora
appena sei cento: piccolo popolo industre e procacciante.</p>

<p>Pochi in Cesana che non sappiano leggere e scrivere, e non
siano laboriosi. Chiesi un barbiere, e mi fu mandato un <i>Adrien</i>,
maestro di scuole elementari in Francia, poscia colono e barbiere
in patria, ed usciere della Giudicatura.</p>

<p>In Cesana l'aria è salubre. Vittorio Alfieri la trovò ai suoi
studi tanto benigna, che due o tre anni della stagione estiva
quivi abitò la casa <i>Ailliaud</i>, dove scrisse parecchie tragedie. Se
la vivida aria delle Alpi, il murmure della Dora e della Ripa,
le selve e le valli del Chiabertone potevano nell'Astigiano
svegliare la potenza degli estri, forsechè le memorie storiche
del paese, un dì martoriato dall'idra feudale, gli hanno suggerito
animosi versi contro le perversità della tirannide.</p>

<p>In capo al paese, sulla via che mette in Francia, salii il poggio
abitato un tempo dai Marchesi di Cesana. Pochi avanzi del loro
castello, in un piano seminato d'orzo, giacciono fra i larici che
incoronano il dirupo, dove uno dei cortesi che mi accompagnavano
tolse a narrarmi la fine toccata al signore del paese, al
marchese Tolosano Desorus ed alla sua famiglia.</p>

<p>Quest'uomo era in odio al popolo perchè di balzelli e di mal
governo lo angariava, e, quel che è peggio, oltraggiava alla
onestà delle donne.</p>

<p>Avvenne che la giovane sposa d'un pastore, bella non meno
che pudica, doveva, come già parecchie altre, soddisfare alla rea
libidine del marchese. Lo sposo mosso da amore e gelosia,
pensò, non indarno, allo scampo ed alla vendetta.</p>

<p>La sposa dovea la notte entrare nel castello a piacere del
marchese, il quale, in sull'ora convenuta, al sommo d'una scala
aspettava con ansia la pastorella, e non appena all'abito, all'andare
ed all'acconciatura credette di ravvisarla entrata nell'atrio,
che di subito scendendo le scale le corse incontro ad abbracciarla,
ed in ricambio dell'amplesso s'ebbe al cuore un colpo di pugnale
che lo stese morto.</p>

<p><span class="pagenum"><a name="Page_306" id="Page_306">[306]</a></span></p>

<p>Era il marito, che nelle spoglie della sua donna salvò il proprio
onore e vendicò le scellerate onte imposte a' suoi conterranei.</p>

<p>Estinto il marchese Tolosano, rimanevano di lui il figlio erede
e due figlie.</p>

<p>Il popolo voleva ad ogni costo disperso il mal seme de' tiranni,
e riuscì nei suoi ardimenti.</p>

<p>Era il dì del <i>Corpus Domini</i>. Squillavano le campane, echeggiavano
di musiche le vie; cherici e laici, uomini e donne di
ogni classe accompagnando Cristo in sacramento celebravano
quel dì solenne della Chiesa nostra. Cesana era in moto, ed il
giovine marchese, per meglio godere in tutta la sua pompa la
vista di quella sagra, cedendo all'invito degli scaltri consiglieri,
salì la torre delle campane. E mentre di là vedea ondeggiare
per le vie ilare il popolo a lui sottoposto, ed i canti della cristiana
carità si ergevano fra le croci, le fiaccole e le schiere
de' sacerdoti, il giovane marchese fu da quell'altezza precipitato
giù e lasciato morto, e così terminò la signoria dei Tolosano,
dalla quale non si aspettavano le genti governo giusto ed amico.</p>

<p>Inorridirono le due orfane sorelle, e, mutate le gemme del
domestico fasto nel velo de' claustri, lasciarono Cesana per
chiudersi in un monistero di Oulx, dove pregando perchè cessassero
le maledizioni su le ceneri dei parenti, largheggiando
di limosine, uscirono da questa miserevole vita, compiante, ed
in pace con Dio e cogli uomini.</p>

<p>Di tale leggenda non ho trovato nessun riscontro nelle istorie.
Certo non si può riferire al secolo passato, come si voleva farmi
credere, ma conviene cercarne l'origine nel XII o XIII secolo;
difatti trassi da un libro francese<a name="FNanchor_1_1" id="FNanchor_1_1"></a><a href="#Footnote_1_1" class="fnanchor">[1]</a> che un'iscrizione gotica
dietro all'altar maggiore della chiesa de' Francescani di Brianzone,
diceva che Antonio Tholosano, dottore in legge e fondatore di
quel convento, viveva nel 1390, ultimo della famiglia e degli
antichi Marchesi di Cesana.</p>
<p><span class="pagenum"><a name="Page_307" id="Page_307">[307]</a></span></p>
<p>Del resto, avvenimenti o leggende di tal fatta odonsi raccontare
fra le rovine di altri castelli, improntati della barbarie
feudale: o sia che gli uomini si accordino talvolta nel modo di
disfarsi dei loro oppressori, o che la posterità ami alle leggende
popolari annestare simili racconti per insegnare che il potere
malamente usato non di rado si converte in supplizio, e forse
anche la terribile dottrina, che negli estremi ogni spediente è
lecito solchè valga a frangere la tirannide e vendicarsi in libertà.</p>

<h3 class="p2">VII.</h3>

<p class="pn1">Queste memorie io volgeva nell'animo guardando al Chiabertone
che, cinto di selvaggia orridezza, si estende fra tramontana
e ponente, solcato l'ignudo capo dalle folgori, e grave le spalle
di folte selve di larici e di pini, e bagna il piè nelle acque della
Ripa. Il color cupo del pino ed il chiaro del larice tingono di
misteriosa malinconia quel dorso di monte frequente di camosci
e tanto vegliato dalle guardie forestali. Le sue selve cogli annosi
tronchi preservano il paese dagli scoscendimenti della neve; per
la qual cosa è divietato dalla legge il diradicarne ed anche sfrondarne
le piante. Gioverebbe tuttavia il taglio degli alberi troppo
vecchi, perchè in tal modo il terreno si renderebbe assai più
acconcio a germinare piante novelle.</p>

<p>Il Chiabertone non è dunque soltanto magnifico a vedere, ma
utile eziandio al paese che gli sta alle falde, mentre la Dora
anima i congegni di un molino e di una pubblica sega da legnami,
e dona al pescatore ottime trote.</p>

<h3 class="p2">VIII.</h3>

<p class="pn1">Accennare le trote di Cesana e non l'artifizio della loro pesca,
non mi si perdonerebbe da nessuno di quegli alpigiani.</p>

<p>Si accolgono dunque cinque pescatori. Due portano legni resinosi
spiccati dalle prossime foreste, un altro tiene una padella
foracchiata nel fondo, il quarto una rete triangolare, contesta<span class="pagenum"><a name="Page_308" id="Page_308">[308]</a></span>
a guisa di un berretto da notte, sospesa ad un bastone spaccato
alle estremità, ed il quinto brandisce una sciabola. Si mettono legna
accese entro la padella, la quale da uno dei cinque viene pel manico
sospesa in su l'acque, e l'uomo armato di sciabola che gli sta
ai fianchi, colla mano sinistra riparandosi gli occhi da quella luce,
aspetta le trote, che, quasi affatturate dal bagliore della fiamma,
si approssimano: allora egli dà un colpo sul dorso alle improvvide,
che, non appena tocche, salgono a fior di acqua boccheggianti e
dalla correntìa sono spinte nella rete che le fa prigioniere.</p>

<p>Con tali arti si hanno pescagioni abbondanti, e meglio uno
spettacolo che a Gherardo delle Notti avrebbe facilmente inspirato
uno di que' singolari dipinti che gli diedero il nome.</p>

<p>Prendendo commiato dalla modesta locanda, <i>La Croce bianca</i>,
lessi nella cameretta da me abitata, in un quadro ben lavorato
a ricamo di seta: <i>La vertu, la candeur et l'amitié des parens sont
le vrai bonheur</i>.</p>

<p>Queste parole, affetto e lavoro delle due leggiadre figlie della
casa, mi lasciarono nell'animo una fragranza di caste immagini,
come le rose di Damasco quando io mi allontanava da quella
popolosa città della Siria.</p>

<h3 class="p2">IX.</h3>

<p class="pn1">La Dora uscita da Cesana accoglie le acque del torrente <i>Mornetto</i>,
bagna le falde alle <i>Creste nere</i>, montagne secondarie che
continuano il Chiabertone, e per acconci canali porta vita ai
campi circostanti e moto ai molini, fra scene di paesaggio quando
liete quando severe, ma sempre variate e belle. Qui s'incontra
il villaggio <i>Fenils</i>, in cui torreggia lo svelto campanile con guglia
di forma esagona. Là su pel dirupato risaltano tre paeselli, <i>Solomiac</i>,
<i>Colombières</i> ed <i>Autagne</i>; e più in là, alla mia sinistra
sul vertice d'un monte, innanzi ad un picco del Chiabertone, si
mostra <i>Desertes</i>, patria della Maddalena Rumiana, le cui tristi
avventure avranno un lamento in queste mie pagine. Ma fra
Cesana ed Oulx il luogo più ameno è la fontana detta del <i>Pellegrino</i>,<span class="pagenum"><a name="Page_309" id="Page_309">[309]</a></span>
tra una foresta da un lato ed estese praterie dall'altro,
e con dirupi orridi a fronte, sui quali siede il villaggio <i>Subras</i>,
che in quel dialetto suona superstiti, forse, come è tradizione,
perchè lo abitarono dapprima i rimasti da una peste ferale che
travagliò quei dintorni.</p>

<h3 class="p2">X.</h3>

<p class="pc1 lmid"><span class="smcap">Oulx.</span></p>

<p class="pn1">&mdash;Peccato che il commendatore <i>Des Ambrois</i> sia già tornato
alla metropoli, mi disse in lingua francese l'ostessa, presso la quale
in Oulx io avevo preso stanza. Egli sì che saprebbe informarla
per filo e per segno delle condizioni antiche e moderne del nostro
paese.</p>

<p>Mi dolsi con la mala mia stella d'esser capitato troppo tardi,
e feci di procacciarmi da me le notizie che mi abbisognavano.</p>

<p>Oulx, capo-luogo di mandamento con 1400 circa abitanti,
sede d'illustri famiglie, decorato dai re di Francia del titolo di
città, Oulx ha un'antica torre merlata, una chiesa a Maria, dove
è tradizione sorgesse un tempio a Minerva; e, fuori dell'abitato,
la deserta Pieve di San Lorenzo con vasta amena pianura, a cui
giunsi per un ridente viale di frassini, e fra musiche di zeffiri
e di acque correnti.</p>

<p>I monti circostanti racchiudono nel loro seno ricchezze metalliche,
mentre al di fuori sono ricchi di vegetazione, e la Dora
a breve distanza dal paese, verso tramontana, passa sotto il
ponte dell'<i>Angelo Custode</i> e viene ingrossata dal <i>Bardonecchia</i> e
da altri minori torrenti, che scorrono fra giardini e verzieri.</p>

<p>Oulx ebbe pur già un tempio a Marte, erettovi dai Romani,
che a quello Iddio attribuivano la loro fortuna nel valico delle
Alpi e nel soggiogarne gli abitatori.</p>

<p>L'<i>Ad Martis fanum</i>, poscia <i>Villa Martis</i>, vogliono alcuni che
abbia dato origine alla denominazione di <i>Plebs Martyrum</i>, con
cui era distinta la Pieve di San Lorenzo. Secondo altri, e par<span class="pagenum"><a name="Page_310" id="Page_310">[310]</a></span>
meglio, tale denominazione si ha a trarre dal martirio soffertovi
da S. Giusto e da altri romiti fra le scelleratezze dei Saraceni,
che nel decimo secolo misero a ferro e fuoco ogni più santa cosa
in queste regioni.</p>

<p>La Pieve dei Martiri, venerata in ispecial modo per la memoria
di S. Giusto, acquistò viemaggior fama presso i credenti,
quando un soldato francese per nome Stefano narrò a Landolfo,
vescovo di Torino, che, in visione, gli era stato mostrato il luogo
dove giacevano le sante ossa del martire; onde i divoti inchinarono
subito S. Giusto nel corpo trovato da Stefano nella Pieve,
avvegnachè altri non senza buoni argomenti il contrastasse; e
crebbe poi il loro fervore in Susa, allorchè le sante reliquie
vennero deposte nella basilica a tal uopo edificatavi dal marchese
Manfredi, e dotata di un dovizioso monistero.</p>

<p>Nella Pieve dei Martiri un sacerdote per nome Gerardo instituì
una regolare congregazione di canonici agostiniani e ne fu egli
il primo preposito. Questa congregazione, mantenendo viva la
fede in S. Giusto, crebbe in ricchezze e privilegi, che, siccome
suole avvenire, partorirono ambizioni, discordie e scandali senza
fine. Basti dire che il clero dell'Abbazia Susina di S. Giusto,
insofferente dei canonici agostiniani di Oulx, corse colà con
molti armigeri pieni di fanatismo, e costrinse il preposito alla
fuga.</p>

<p>Ma lasciamo al Cartario ulciese<a name="FNanchor_2_2" id="FNanchor_2_2"></a><a href="#Footnote_2_2" class="fnanchor">[2]</a> e al dizionario del Casalis
queste luttuose memorie di ecclesiastiche gare, che la cresciuta
tolleranza e civiltà de' tempi condanna.</p>

<h3 class="p2">XI.</h3>

<p class="pn1">Ricordiamo piuttosto coll'illustre Cibrario come sin dall'800,
ai tempi di Carlo Magno, già in Oulx esistessero le <i>Giura</i>, le
<i>Gilde</i><a name="FNanchor_3_3" id="FNanchor_3_3"></a><a href="#Footnote_3_3" class="fnanchor">[3]</a>, o compagnie, fraternità d'uomini vincolati a mutua<span class="pagenum"><a name="Page_311" id="Page_311">[311]</a></span>
difesa con giuramento, dalle quali due o tre secoli appresso
scaturir doveva coi Comuni quella forma di popolar governo che,
rinnovando la faccia del mondo, preparò i trionfi ad una nuova
civiltà.</p>

<p>Ricordiamo come in Oulx, nella stagione delle speranze e dell'amore,
il 31 maggio del 1750, il figlio di Carlo Emanuele, Vittorio
Amedeo, duca di Savoia, si disposasse con Maria Antonietta
Ferdinanda, Infante di Spagna; ed il regale imeneo, celebrato
per procura in Madrid fra le pubbliche feste, si confermasse
benedetto dal cardinale delle Lancie, nella Prepositura Ulciese,
e, secondo si crede, sotto gli ombrosi rami del tiglio secolare,
che adorna tuttavia il piazzale della deserta Pieve di S. Lorenzo,
di costa alla pietrosa croce, sotto cui la tradizione popolare
crede sepolte le ossa dei martiri. Un'iscrizione al sommo di una
porta di Oulx ricorda questo fausto avvenimento, del quale è
pur memore la chiesa parrocchiale, che fa mostra anche al dì
d'oggi dei ricchi paramenti donati dagli augusti sposi e che avevano
servito alla pia cerimonia.</p>

<p>Anche Susa conserva un prezioso documento di queste nozze
regali nella bella iscrizione latina dell'abate prof. Regis, scolpita
nella lapide che stava al sommo di una porta della città, e che
ora adorna l'atrio superiore del palazzo municipale.</p>

<p>Un cenno storico di que' tempi aiuterà a sanamente interpretare
questa importante epigrafe.</p>

<h3 class="p2">XII.</h3>

<p class="pn1">In sul mezzo del passato secolo, il trattato di Aquisgrana
rappacificava l'Europa tant'anni travagliata dalla guerra per la
successione al trono di Spagna.</p>

<p>«I popoli respiravano, ma tutti dicevano che non portava il
pregio che si spandesse tanto danaro, si spargesse tanto sangue,
si accumulassero tanti dolori per lasciare poi le cose ad un
dipresso com'erano prima. Ma i popoli non avvertivano (avverte<span class="pagenum"><a name="Page_312" id="Page_312">[312]</a></span>
il Botta<a name="FNanchor_4_4" id="FNanchor_4_4"></a><a href="#Footnote_4_4" class="fnanchor">[4]</a>, da cui togliamo queste giudiziose parole), che
quando s'infiammano gli sdegni guerreschi, e' non si calmano
se non dopo le solite evacuazioni.»</p>

<p>Checchè sia di ciò, certa cosa è, come nota acconciamente
il Denina<a name="FNanchor_5_5" id="FNanchor_5_5"></a><a href="#Footnote_5_5" class="fnanchor">[5]</a>, che la vittoria riportata dai Piemontesi sui Francesi
al colle dell'Assietta, e la risoluzione di Carlo Emanuele di
ricevere in isposa di Vittorio Amedeo Duca di Savoia la primogenita
delle infanti di Spagna, conferirono molto al riassetto
delle condizioni d'Europa.</p>

<p>Ed ecco in quali contingenze e sotto quali auspici l'abate Regis
dettò questa epigrafe:</p>

<p class="pce">
HAC IN PROVINCIA<br />
BELLUM VICTORIA PEREGIT<br />
PACEM HYMENÆUS PERENNEM<br />
AUSPICATUR<br />
ANNO MDCCL.</p>

<p class="p1">Nelle quali brevi parole sono maestrevolmente toccati i quattro
importanti avvenimenti che alla posterità volevano essere ricordati.</p>

<p><i>Bellum Victoria peregit.</i>&mdash;La gloriosa giornata dell'Assietta
che fe' cessar le armi.</p>

<p><i>Pacem hymenæus perennem.</i>&mdash;L'imparentarsi delle corti di
Spagna e di Piemonte che suggellò la pace d'Europa.</p>

<p>Se non che l'abate Regis, se fu buono epigrafista, fu però cattivo
profeta.</p>

<p>Strana coincidenza! Nel vestibolo del già ricordato civico palazzo
di Susa, di riscontro appunto alla lapide del Regis, se ne
conserva un'altra, nella quale la città di Susa, memore forse di<span class="pagenum"><a name="Page_313" id="Page_313">[313]</a></span>
essere stata la sede del Re Cozio e della Contessa Adelaide, così
si esprime a nome di tutto il Piemonte:</p>

<p class="pce">
LA NAZION PIEMONTESE<br />
DEBITRICE DELLA SUA LIBERTA'<br />
ALLA REPUBBLICA FRANCESE<br />
LE GIURA<br />
SUA ETERNA RICONOSCENZA<br />
LI 16 FRIM. AN. VII. REP. I DELLA LIB. PIEM.</p>

<p class="p1">Tanto è! Si sperò che il trattato di Aquisgrana e l'augusto
imeneo festeggiato nella Pieve d'Oulx sarebbero stati auspici di
una pace perpetua, <i>pacem perennem</i>!</p>

<p>A mostrare quanto siano corti gli intendimenti umani, ecco
sopravvenire in meno di mezzo secolo la rivoluzione francese,
che abbattendo troni, lacerando trattati e creando repubbliche,
non lascia sussistere di tanti vaticinii che la fallace epigrafe ed il
ramoso tiglio al cui rezzo io meditai e scrissi.</p>

<p>O vecchi Ulciesi! venite a riposare le stanche membra all'ombra
del caro tiglio.</p>

<p>O giovanetti e giovanette Ulciesi! venite ad intrecciar caròle
intorno al mio tiglio, e inaffiatene il ceppo e coronatene i rami
colle vostre mani: imperciocchè il tiglio secolare della deserta
Pieve di S. Lorenzo, ben più che una pianta, è un volume di
storia patria.</p>

<h3 class="p2">XIII.</h3>

<p class="pc1 lmid"><span class="smcap">Exilles.</span></p>

<p class="pn1">Fuori di Oulx, varcata sul <i>ponte ventoso</i> la nostra Dora, passai
nel villaggio di Salbertrand innanzi ad antica chiesa, sulla cui
facciata in forma colossale è dipinto S. Cristoforo, e ben tosto
giunsi al pittoresco torrente Galandra che, sui gioghi di S. Colombano,<span class="pagenum"><a name="Page_314" id="Page_314">[314]</a></span>
fra noci, castagni e vigneti, presso un piccolo forte, chiave
della fortezza principale d'Exilles, in belle cascate schiuma e
biancheggia, e, traversata la via, per forre e voragini va a versarsi
nella Dora, giù nel fondo a <i>Valle-Fredda</i>.</p>

<p>Eccoci ad Exilles, dove in forma di nave da guerra ci si presenta
irta di artiglierie la fortezza poderosa, che mutando signoria,
fu più volte distrutta e ristaurata, contesa fra potenti
vicini con prove ostinate di virtù militare. Questa fortezza, e i
luoghi circostanti fino al Monginevra, appartenevano nel secolo XI
ai Conti di Torino, chiamati nelle cronache Marchesi di Susa;
indi furono occupati dai Conti d'Albon, che chiamaronsi più tardi
Delfini, finchè nel 1713 il trattato di Utrecht fece ragione alla
Casa di Savoia, e le assicurò quell'antico retaggio de' suoi maggiori.</p>

<p>Provai gioia nazionale aggirandomi fra soldatesche e suoni
di tamburi e di trombe sovra i ponti levatoi, sotto gli archi e pei
quartieri di quel castello, che nel mezzo della valle veglia sentinella
gagliarda delle Alpi!</p>

<p>Il paese che si distende a' piè della fortezza, travagliato dalle
guerre, più volte fu segno agl'incendi ed ai saccheggi. Ora la
gente vive pacifica all'ombra del Sabaudo Statuto, intorno alla
sua chiesa parrocchiale, ornata con bella facciata di stile gotico.
Presso la quale, visto passarmi d'innanzi un sacerdote, mi feci a
richiederlo se mai fosse in quella alcun che da ammirare.</p>

<p>&mdash;Certo, rispose; questa è la chiesa che fu occasione all'insigne
miracolo dell'ostia eucaristica, il 6 giugno del 1453.</p>

<h3 class="p2">XIV.</h3>

<p class="pn1">Mi strinsi volentieri in conoscenza con quel sacerdote per raccorre
notizie religiose da aggiungere alle guerresche d'Exilles.
Era egli il buon curato del paese, e mi diede a leggere in un
opuscolo quanto segue<a name="FNanchor_6_6" id="FNanchor_6_6"></a><a href="#Footnote_6_6" class="fnanchor">[6]</a>:</p>
<p><span class="pagenum"><a name="Page_315" id="Page_315">[315]</a></span></p>
<p>«Correva l'anno 1453, e Renato, duca d'Angiò, disegnava
calare in Italia con tre mila e cinquecento cavalli, quando
Ludovico, duca di Savoia, gli contrastò il passo ne' suoi Stati.
Per questa opposizione e per certi altri dissapori, tra Ludovico
ed il Delfino di Francia, i paesi limitrofi dovettero andar soggetti
a frequenti trambusti. Messi furono a sacco alcuni villaggi
sul confine degli Stati savoiardi verso il Delfinato, fra' quali
Exilles, o Issilie, ultima terra della provincia di Susa. Avvenne
ora, che ritornando cert'uni da quella guerra, passarono per
Torino il sei di giugno, circa l'ora ventesima dei giorno, conducendo
seco sur un mulo le spoglie del saccheggiato Exilles,
fra le quali si celava la sacra pisside ed ostensorio tolto alla
chiesa parrocchiale di quel paese. Giunti di rimpetto alla chiesa
allora dedicata a San Silvestro, ad un tratto il mulo si ferma,
stramazza al suolo, nè punto valgono a smuoverlo le minaccie
e le percosse. Si apre di per sè stessa la salma, fuori ne
svola l'ostensorio contenente l'ostia santa, ed in alto poggiando,
d'insolita luce risplende.»</p>

<p>Lascio il miracolo sotto le arcate della chiesa parrocchiale,
perchè la mia operetta non si vada a pungere fra i pruni delle
controversie religiose e le requisitorie del fisco, come toccò al
Guerrazzi; e ringrazio il buon curato d'avermi nella sua chiesa
condotto alla cappella di San Rocco, ove è tradizione venisse
rapita la sacra pisside: e quivi mi additò sull'altare un quadro
ch'esso miracolo rappresenta.</p>

<h3 class="p2">XV.</h3>

<p class="pn1">Uscito di chiesa, in compagnia di un libro di storia patria, mia
assidua lettura, trassi ai prossimi colli, che colle antiche selve e
colle acque mormoranti mi ricordavano le balze pastorali d'Arcadia.</p>

<p>Era un giorno splendidamente sereno, e un'aria tepida e soave,
carezzando erbe ed acque, m'induceva nell'animo affaticato così
dolce quiete, che mi assisi appiè di ombroso faggio, e, fattomi
guanciale del libro, mi addormentai.</p>

<p><span class="pagenum"><a name="Page_316" id="Page_316">[316]</a></span></p>

<h3 class="p2">XVI.</h3>

<p class="pc1 lmid">L'ASSIETTA.</p>

<p class="pn1">Sognai ... i sogni dei poeti sogliono essere frequenti di visioni,
e fu tale il mio nell'Arcadia d'Exilles.</p>

<p>Mi sentii trasportato a quattr'ore di cammino fra Exilles e
Fenestrelle, su d'un colle fremente di guerra. Io mi sentiva levato
sul colle dell'Assietta, cerchiato di povere trincee senza fossi e
palizzate e senza artiglierie; ma lo fortificava più che mai la
bravura dei soldati piemontesi, che, dal conte di Bricherasco
capitanati, difendevano il varco delle Alpi contro la cupidigia dei
vicini stranieri.</p>

<p>Io vedeva quaranta battaglioni francesi divisi in tre colonne,
sotto il comando dell'audace cavaliere Bellisle, avventarsi con
indicibile ardimento su per quei dirupi al sommo giogo: ed ecco
la colonna di mezzo con ventidue compagnie di artiglieria slanciarsi
alla pericolosa meta, abbattere le trincee e farne rovina:
ma i dieci battaglioni piemontesi bastano a respingere i ripetuti
assalti d'uno de' meglio agguerriti eserciti di Francia; e invano
le altre due colonne nemiche, a destra ed a manca, tentano
l'ardua salita; imperocchè i soldati piemontesi non piegano nè
al valore nè al numero de' nemici.</p>

<p>Oh quale spettacolo d'orrore mi si presentava! Io udiva il
rullar dei tamburi, lo squillar delle trombe e il continuo fischiare
de' piombi fulminei, ed il rimbombo dei cannoni, e le grida dei
combattenti ed il gemito dei moribondi, e vedeva giù dalle balze
cader a fiaccacollo moltitudine di fanti e di cavalli, e scorrere
a torrenti il sangue, ed a poco a poco una densa nuvola di
fumo avvolgere nella sua oscurità l'un campo e l'altro, e con
essi gl'Italiani ed i Francesi che si contendevano la vittoria.</p>

<p><span class="pagenum"><a name="Page_317" id="Page_317">[317]</a></span></p>

<h3 class="p2">XVII.</h3>

<p class="pn1">Ma il vento delle Alpi rischiara ben tosto l'aria ottenebrata.
Ed ecco il generale Bellisle, che, con tutto l'ardore della bollente
gioventù, toglie di mano ad un suo uffiziale una bandiera, e
corre a piantarla esso medesimo sull'orlo dei nemici trinceramenti.</p>

<p>Vano eroismo! Il Dio degli eserciti, o meglio la Giustizia
eterna, tutelava nella Croce di Savoia, nella guardiana dell'Alpi,
il dritto delle nazioni; ond'ecco l'ardimentoso Bellisle ferito di
baionetta in un braccio nell'atto istesso che piantava la bandiera,
e poi di due archibusate l'una nel petto e l'altra nella testa
cader morto sul campo, mentre, a tale spettacolo, perduti d'animo
i suoi soldati, dànnosi precipitosamente alla fuga.</p>

<p>Allora sonarono gli evviva alla Croce di Savoia, al conte di
Bricherasco ed al valor piemontese, vera gloria italiana, che sul
colle dell'Assietta, come indi a un secolo sulle rive della Cernaia,
splendidamente trionfava.</p>

<h3 class="p2">XVIII.</h3>

<p class="pn1">Successe un profondo silenzio, e la mia visione si andava dissolvendo,
se non che tornò a mostrarmisi quel colle fumante
di sangue consacrato dalle nostre vittorie; e fra i tocchi funebri
di tamburi coverti a nero, vidi un manipolo di soldati che su
povera bara portavano a seppellire il cavaliere Bellisle <i>morto</i>,
diremo con Cesare Balbo, <i>da bravissimo soldato, egli che non aveva
saputo comandare da buon capitano</i><a name="FNanchor_7_7" id="FNanchor_7_7"></a><a href="#Footnote_7_7" class="fnanchor">[7]</a>.</p>

<p>Al furore delle armi segui la pietà per gli estinti: i tamburi
invitavano alle esequie, non più alla strage.</p>

<p><span class="pagenum"><a name="Page_318" id="Page_318">[318]</a></span></p>

<p>Io faccio per appressarmi alla bara del Bellisle; in quella mi
desto, e ... e mi ritrovo all'ombra del faggio con sotto al
capo quel libro del Botta<a name="FNanchor_8_8" id="FNanchor_8_8"></a><a href="#Footnote_8_8" class="fnanchor">[8]</a>, in cui la giornata dell'Assietta è
mirabilmente descritta, come nel 1784 la ritrasse e la intagliò
il pittore fiammingo La Pegna<a name="FNanchor_9_9" id="FNanchor_9_9"></a><a href="#Footnote_9_9" class="fnanchor">[9]</a>:</p>

<p class="ppn4 p2">
E il pensamento in sogno trasmutai.</p>

<p class="pr6 reduct"><span class="smcap">Dante</span>, <i>Purg. c. 18</i>.</p>

<h3 class="p2">XIX.</h3>

<p class="pn1">Il Piemonte registrò fra i memorabili suoi fasti la battaglia
del colle dell'Assietta; e Giuseppe Bartoli, veneziano, allora professore
di lettere italiane nell'Ateneo torinese, la celebrò con
cento trentotto stanze, ma non toccò l'altezza dell'argomento.</p>

<p>Meglio ai dì nostri il Cavaliere Agostino Lostia, uffiziale dell'esercito
piemontese, la celebrò con un poemetto in versi sciolti,
ch'ebbe una buona versione in lingua francese<a name="FNanchor_10_10" id="FNanchor_10_10"></a><a href="#Footnote_10_10" class="fnanchor">[10]</a>. Il nostro
soldato e poeta degnamente si accese alla vista del memorabile
colle, ond'egli dice:</p>

<p class="ppn10 p1">ed io la vidi,</p>
<p class="ppn4">E brama di vederla ivi mi spinse<br />
Quell'itala Termopile.</p>

<p><span class="pagenum"><a name="Page_319" id="Page_319">[319]</a></span></p>

<p class="p1">Vincenzo Monti con forti immagini ricordò quell'avvenimento
nella sua Basvilliana, dove parlando di Francia prorompe:</p>

<p class="ppn4 p1">La sovrana dell'Alpi in sull'entrata<br />
Ponsi d'Italia e ferma tiensi e salda,</p>
<p class="pp2h">E alla nemica la fatal giornata<br />
Di Guastalla e d'Assietta ella rammenta,<br />
E l'ombra di Bellisle invendicata</p>
<p class="pp2h">Che rabbiosa s'aggira e si lamenta<br />
In val di Susa<a name="FNanchor_11_11" id="FNanchor_11_11"></a><a href="#Footnote_11_11" class="fnanchor">[11]</a>.</p>

<p class="p1">Lo ricordò pure Giulia Colombini, la Debora subalpina, nella
fatidica canzone a Torino, esclamando:</p>

<p class="ppn4 p1">
Biancheggia ancor d'Assietta<br />
L'insuperata vetta<br />
D'ossa francesi, e s'ode ancor distinto<br />
Suonar per quella riva<br />
Lo straniero lamento e il nostro evviva.</p>

<p class="p1">Su tale argomento non va dimenticata la canzone che suona
tuttavia fra gli alpigiani di Val di Susa, perchè in essa io veggo
l'indole guerresca di questo popolo, e ne sento le schiette melodie.</p>

<p>Questa canzone, composta da un cieco del <i>Sauze d'Oulx</i>, per
nome <i>Michelin</i>, pigliando argomento dal titolo Assietta, che nel
dialetto piemontese suona <i>piatto</i>, splende di così vivaci immagini
e di tanto arguta ironia da non recare stupore che sia stata causa
di frequenti risse fra Piemontesi e Francesi. Eccone due strofe:</p>

<p class="pp4h p1">Où a-t-on jamais vu<br />
Un tour si agréable!<br />
<span class="pagenum"><a name="Page_320" id="Page_320">[320]</a></span>Les Français résolus<br />
Avec leur nez pointu,<br />
Partant de leur pays<br />
En foule et à grande presse<br />
Pour venir prendre l'Assiette<br />
Que nous avons devant!<br />
Bellisle impertinent!<br />
.&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .<br />
.&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .</p>
<p class="pp4h">Cinq mille fantassins<br />
Y ont perdu la vie<br />
Voulant tremper le doigt<br />
A l'Assiette des Vaudois;<br />
D'abord en arrivant<br />
De poivre et de moutarde<br />
Leur ont brulé la barbe,<br />
Disant: n'avancez pas<br />
Votre nez dans le plat!<a name="FNanchor_12_12" id="FNanchor_12_12"></a><a href="#Footnote_12_12" class="fnanchor">[12]</a></p>

<p class="p1">Chi si faccia alla valle d'Oulx v'udrà spesso ripetuta la canzone
del Michelin; e saprà come la salma del cavaliere Bellisle,
pria di esser conceduta in Brianzone alla pietà dei Francesi, sia
stata sepolta nel villaggio di Sauze d'Oulx colla seguente iscrizione
latina, che, secondo il vezzo di quei tempi, ritrae bizzarramente
i nomi del paese e dell'estinto:</p>

<p class="pce">HIC INTER SILICES INSULA PULCHRA IACET.</p>

<h3 class="p2">XX.</h3>

<p class="pc1 lmid"><span class="smcap">Il traforo di Touilles.</span></p>

<p class="pn1">Dal forte d'Exilles, fra castagni, noci e vigneti, traversata la
Dora sul <i>Ponte-rotto</i>, si scende ad una ferriera animata da copiose<span class="pagenum"><a name="Page_321" id="Page_321">[321]</a></span>
acque, che in pittoresche cascate biancheggiano sul fianco
delle vicine montagne.</p>

<p>Quivi un nerboruto bracciante tutto affumicato, che stava seduto
sulla porta della fucina a ristorarsi dalla fatica, mi additò
nella prossima montagna di Cels l'arida roccia de' <i>quattro denti</i>,
così denominata dalla singolare sua configurazione di quattro
acuti picchi, e mi mostrò la montagna di Touilles, nella quale
al secolo XVI fu operato l'arduo traforo per derivare le acque
dalle ghiacciaie savoine e convertirle in beneficio degli abitanti
e delle campagne di Ramas e di Cels, che grandemente ne difettavano.</p>

<p>L'immane lavoro fu allogato a un tal francese, Colombano
Rameau di Gilles, scarpellino di molto grido, il quale, come si
trae da pubblico instromento del 20 ottobre del 1526, si obbligò
di condurlo, a condizione che non gli si prefiggesse tempo a
terminare l'impresa, ed oltre a cinque fiorini per ogni tesa di
scavo gli fosse assicurata conveniente provvigione di vitto e di
quanto altro gli abbisognasse.</p>

<p>Durò sette anni nella faticosa opera, in capo ai quali, disperando
del successo, l'abbandonò. Pregato, la riprese ed indi a
due anni la recò a fine.</p>

<p>La malizia umana spesso s'intromette nelle opere virtuose e
le corrompe del suo veleno.</p>

<p>Era corsa voce che gli alpigiani rimeritassero d'ingratitudine
l'operoso Colombano Rameau e lo uccidessero. Falso; poichè da
documenti si trae, che, compiuto il traforo, gli abitanti di Cels
e di Ramas ne furono sì lieti, che per quattro mesi con frequenti
banchetti fecero ospitali accoglienze al bravo scarpellino, che
tornato in patria morì d'idropisia cagionatagli dall'umidità dei
sotterranei, e dai vini generosi di Chiomonte.</p>

<p>Qualche anno ancora, e, quasi pigmeo di costa a un gigante,
il traforo di Touilles si troverà a confronto col traforo impropriamente
detto del Cenisio, che a breve distanza da Oulx, internandosi
nelle viscere delle Alpi fra Bardonecchia e Modane,
sarà vero miracolo dell'arte moderna, nuovo monumento dell'audace<span class="pagenum"><a name="Page_322" id="Page_322">[322]</a></span>
ingegno italiano, e uno de' più bei vanti della costituzionale
monarchia Sabauda.</p>

<p>Lo scarpello del Rameau e la macchina di Sommeiller, Grandis
e Grattoni daranno la misura de' mirabili progressi che in poco
più di tre secoli ha fatto l'industria umana!</p>

<h3 class="p2">XXI.</h3>

<p class="pn1">Fatte da Exilles due miglia di piacevole cammino, giunsi
all'allegro Chiomonte (<i>caput montis</i>), bel paese di due mila
abitanti, sulla riva destra della Dora, coronato di eccellenti
vigneti, che, in ispezie quelli della collina meridionale, danno
vini squisiti.</p>

<p>S'incontrano ad ogni passo i tralci delle viti, che serpeggiano
su per le pareti delle case, e vi si avviticchiano intorno alle
mura; qua densi pergolati ne ombreggiano la via, colà a modo
di tappezzerie pendono pampinose ghirlande dai tetti e dalle
finestre. Insomma Chiomonte è la festa delle vendemmie, dove
Redi e Meli, questi due poeti dei baccanali di Toscana e di Sicilia,
avrebbero facilmente trovato da aggiungere qualche nuova pagina
ai loro celebrati ditirambi.</p>

<p>Sui gioghi vicini sorgono noci e castagni di smisurata grandezza,
e sulle più alte cime veggonsi folte selve di abeti e larici,
nido ai camosci, desiderio ai cacciatori. Presso l'Assietta vi
hanno due laghi; e diversi torrenti mettono foce nella Dora.</p>

<p>Uscito di Chiomonte per avviarti alla vicina Susa, ti si fanno
innanzi a destra due picchi di montagna, dalle cui vette si vede
la valle di Fenestrelle, e a sinistra <i>Giaglione</i>, cogli annosi castagni.
Indi si passa pel villaggio <i>Gravere</i>, e quivi alpestri spelonche
mettono nell'animo sublime orrore; ed il torrente <i>Gelassa</i>
romoreggiando ricorda i danni che cagionò co' suoi straripamenti,
ed ora arginato da robuste muraglie scorre sino a Susa e va a
mescolarsi con le acque della nostra Dora.</p>

<p><span class="pagenum"><a name="Page_323" id="Page_323">[323]</a></span></p>

<h3 class="p2">XXII.</h3>

<p class="pn1">Seguendo sul territorio di Gravere il corso del torrente Gelassa
(memorabile per lo scontro avvenutovi il dì dell'Ascensione
del 1800 fra le milizie austro-sarde e i soldati di Bonaparte,
che sotto il comando del generale Taureau calavano dall'alto
Delfinato, mentre il grosso esercito valicava il San-Bernardo),
fatte dal Monginevra sedici miglia, rientrai lieto e ricco di
memorie nella regale città di Cozio, e tosto corsi a salutare
l'arguto poeta delle Alpi, il caro Norberto Rosa, forte con lui
rammaricandomi, che una valle così illustre per guerre e per
paci gloriose, così poetica per tremende e pietose istorie, una
valle così simpatica per la maestà de' suoi monti e delle foreste,
per la varietà de' colli, la vivace e cortese indole degli abitanti,
come questa dell'alta Dora, sia corsa e visitata così poco da chi
cerca acque fresche, aure soavi, ameni luoghi e salubri nelle
estive pellegrinazioni. Colpa forse del non trovarvisi, neppure
nei villaggi più frequenti di commercio, in bene acconce locande
e altri luoghi di tal fatta, quei conforti, che oggimai sono diventati
necessità della vita.</p>

<p>La quale cosa io ho voluto toccare con quel singolare affetto
che il pellegrino porta ai luoghi che visita, acciocchè provvedano
per avventura al difetto coloro che al proprio interesse e a quel
della patria intendono.</p>

<p>Addio, intanto, o amenissima valle! Addio, o gioghi del
Monginevra e del Chiabertone! castelli di Cesana e di Exilles,
e voi, memorande secolari piante di Oulx, e voi ridenti vigneti
di Chiomonte e di Gravere, abbiatevi il mio affettuoso addio
qui in Susa, dalle sponde della Dora, che fra noi nasce e
discorre portando vita perenne, e che io accompagnerò con
religioso amore fin là dove si disposa al regale Eridano.</p>

<hr class="chap" />

</div>

<p><span class="pagenum"><a name="Page_324" id="Page_324">[324]</a></span></p>

<div class="break">

<h2 class="p4">CAPITOLO SECONDO</h2>

<p class="pc2 mid">SUSA E SUOI DINTORNI</p>

<hr class="dec5" />

<h3>I.</h3>

<p class="pc1 lmid"><span class="smcap">La Strada Ferrata</span></p>

<p class="pn2">Le campane della vecchia cattedrale di S. Giusto squillavano
a festa (22 maggio 1854), e Monsignor Vescovo in abito pontificale
usciva di chiesa, circondato dai canonici del Capitolo
e con lungo seguito di cherici e divoti.</p>

<p>Suonava a distesa la campana del Comune, e dal palazzo
civico movevano il sindaco e i consiglieri, preceduti dal mazziere
e seguiti dal banditore con dietro le spalle a tracolla lo
stemma gentilizio di Susa, rappresentante due torri con attorno
le famose parole <i>in flammis probatus amor</i>, che ricordano gli
incendi del Barbarossa e la concordia dei Susini nel riedificare
la smantellata loro patria.</p>

<p>Rullavano i tamburi della guardia nazionale, e indi a poco
i militi cittadini si mostravano schierati in bella ordinanza,
preceduti dalle musiche, che spandevano liete armonie per le
strade e per le piazze frequenti di popolo non pur della città
e dei dintorni, ma delle più rimote parti della provincia.</p>

<h3 class="p2">II.</h3>

<p class="pn1">Susa da gran tempo non avea tanto tripudiato nè per sì bella e
nobil cagione, imperocchè in quel giorno ella celebrava il solenne
aprimento della strada ferrata, che da Torino mette alle falde del<span class="pagenum"><a name="Page_325" id="Page_325">[325]</a></span>
Cenisio, e che in appresso, penetrando entro le viscere delle
Alpi, si distenderà fra le galliche genti, e cogli alternati benefizi
del rapido commercio, stringerà in bel consorzio popoli diversi
di stirpe e di favella.</p>

<p>La immensa folla, pregustando così fausto avvenire, trae allo
scalo, dove si vede da lontano il fumo delle caldaie e s'ode il
rumore delle ruote, ripetuto dall'eco delle valli; e già il sibilo
della macchina a vapore annunzia l'arrivo delle locomotive.</p>

<p>Gli spettatori stanno intenti con religioso silenzio, e, all'apparire
del primo carro, prorompono ad una voce:&mdash;<i>Evviva il
Re! Evviva Vittorio Emanuele!</i> Questo unanime grido suona iterato
al mostrarsi del Re, che innanzi ad un altare, fra le benedizioni
de' sacerdoti e l'esultanza del popolo, veniva appie' delle Alpi
ad iniziare i nuovi trionfi del nostro commercio e dell'industria,
ed a provare come fra noi intorno al trono della stirpe sabauda
fioriscano ad un tempo le arti della guerra e quelle della pace.</p>

<p>&mdash;Non si comincia bene se non dal Cielo&mdash;sclamò monsignor
Vescovo, e intonò preci e benedizioni; e il Re colla destra su
l'elsa della spada, vigile custode delle Alpi, aveva allora a' suoi
fianchi la rimpianta regina Maria Adelaide, purissimo angelo, che
pregava per la reggia e pel popolo.</p>

<p>Quei due augusti, prostrati innanzi ad un altare, alle falde del
Cenisio, ci ricordavano la contessa Adelaide e Oddone di Savoia,
che otto secoli addietro inauguravano lungo la Dora un nuovo
ordine d'imperio e di prosperità.</p>


<h3 class="p2">III.</h3>

<p class="pn1">Ma ecco le ampie arcate dei magazzini dello scalo trasformate
in eleganti sale, ornate di arazzi, di verzure e di bandiere
tricolori; ecco imbandito uno splendido simposio, a cui siedono i
ministri, le autorità e le persone più ragguardevoli del paese e
della provincia, deputati e senatori, e gli scrittori de' giornali
torinesi; e i fratelli Carlo e Giorgio Henfrey, che impresero a<span class="pagenum"><a name="Page_326" id="Page_326">[326]</a></span>
disegnare e condurre con solerzia ed amore la via ferrata, ed ora,
colà, quasi in propria casa ospitalmente la festeggiano; e perchè
al convito non manchi il sorriso delle grazie, vi ammiri le colte e
leggiadre consorti degli ospiti gentili, rose pellegrine d'Albione,
rimbellite sotto il cielo d'Italia.</p>

<p>Fra squisite vivande e vini generosi il signor Carlo Henfrey
dice brevi ed acconce parole: indi sorge a parlare l'egregio
intendente barone Tholosano, e in nome dei cittadini ringrazia
l'eletta comitiva accorsa ad onorare nella via ferrata un'era novella
di prosperità alla provincia di Susa.</p>

<p>L'arco di Cesare Ottaviano&mdash;la disfatta Brunetta&mdash;e la
strada ferrata, sono i tre monumenti di cui prende a discorrere e
nota con savio accorgimento:</p>

<p>«Se il primo di questi monumenti ci ricorda le glorie della
conquista romana, il secondo ci fa amaramente risovvenire della
gallica riscossa nel passato secolo; e comechè siano gloriosi i
nomi di Ottaviano Augusto e di Napoleone I, non potranno col
rimbombo della loro fama far tacere i lamenti e le imprecazioni
dei popoli percossi e delle desolate provincie: inevitabili conseguenze
di ogni guerresca impresa, che non conduca a vera libertà.</p>

<p>«Il terzo monumento ricorderà pure un nome augusto; ma
questo sonerà benedetto fra le genti per mantenute franchigie,
per agevolate comunicazioni e prosperati commerci.</p>

<p>«Ruderi e rovine ci rimangono delle passate conquiste: arditi
porti, appianate vette e traforati monti testimonieranno ai posteri
come dirittamente venisse acclamato padre civile delle sue genti
Colui, sotto i cui augusti auspìzi, con liberali instituzioni compievansi
opere così utili e stupende».</p>

<p>E chiude il suo discorso intonando un brindisi a re Vittorio
Emanuele II, brindisi che per le allegre mense viene iterato
vivamente, ed allo scrittore di queste pagine inspira versi improvvisi.
A sè trasse l'attenzione l'arguto poeta delle Alpi Cozie,
Norberto Rosa, il quale, con quella ironia, che gli era familiare,
come scandolezzandosi dei <i>diabolici</i> trovati del secolo, e pigliando
argomento dal bue, che infitto negli spiedi a sollazzo e ristoro<span class="pagenum"><a name="Page_327" id="Page_327">[327]</a></span>
del popolo cuocevasi su la piazza delle armi, così chiudeva le
sue bernesche rime:</p>

<p class="pp6h p1">Oh Re Vittorio!<br />
Rifà il cammino,<br />
I baffi tàgliati,<br />
Metti il codino;</p>

<p class="pp6h p1">Rimanda all'Erebo<br />
Donde è venuto<br />
Il terzo incomodo<br />
Dello Statuto!</p>

<p class="pp6h p1">Sì, Re Vittorio,<br />
T'affida a me,<br />
In mezzo secolo<br />
Io farò, che</p>

<p class="pp6h p1">Fra noi ritornino<br />
Quelle età sante,<br />
Allor che il popolo<br />
Schiavo e ignorante,</p>

<p class="pp6h p1">Di questo bufalo<br />
Che cuoce arrosto<br />
Messo un eretico<br />
Avrebbe al posto!</p>

<h3 class="p2">IV.</h3>

<p class="pn1">I convitati si levano dalle mense e si accolgono qua e là in
capannelli, formando o rinnovando amicizie; e tutti in gioviale
compagnia muovono per la città, visitando ed ammirando le
reliquie notevoli della sua antichità e le nuove bellezze.</p>

<p>Lasciato a sinistra dello scalo il capace ospedale, vegliato dalle
Suore di carità, l'illustre drappello volge a destra uno sguardo
alla deserta Brunetta senza troppo rammaricarsi della sua caduta,
conciossiachè ella fosse ben più baluardo d'Austria che non di
Piemonte.</p>

<p><span class="pagenum"><a name="Page_328" id="Page_328">[328]</a></span></p>

<p>Si ferma meravigliando innanzi all'Arco famoso, che, su l'antica
via conducente alle Gallie, Marco Giulio Cozio e i popoli da lui
governati eressero a Cesare Augusto Ottaviano, quand'egli otto
anni prima dell'era cristiana valicava trionfalmente le Alpi.</p>

<p>Fatti pochi passi incontra sul pendio d'un poggio le reliquie
del palazzo, che fu sede del re Cozio, poi della contessa Adelaide,
in ultimo del tribunale della Santa Inquisizione, ed ove ora,
nobile palestra della gioventù studiosa, fiorisce il Reale Collegio.</p>

<p>Scesa pel verde poggio si avvia la illustre schiera alla cattedrale
di S. Giusto, consacrata nel 1028; ove spesso guardai
con piacere al quadrangolare bizzarro campanile, alto diciotto
trabucchi (51 metri), diviso in sette piani con finestruole ed
archi a tutto sesto, retti con capitelli di stile romano. Per una
balaustrata di mattoni cotti si gira intorno al settimo piano,
che ha trafori e stemmi guasti dal tempo, ed una torricciuola
ottangolare in ciascuno de' quattro angoli, con ottangolare corona
e guglia corrispondente, sormontata da una croce; e dal mezzo
del piano superiore si alza una maggiore guglia coverta di
lamine luccicanti colla croce in cima, e dai quattro angoli della
balaustrata sporgono quattro teste di strani animali. Quel campanile
di forma bizzarra è opera dell'undecimo secolo, ristaurata
in tempi a noi vicini.</p>

<h3 class="p2">V.</h3>

<p class="pn1">Lasciamo il campanile per entrare nel tempio colla nobile
compagnia; ed ecco i canonici che ci additano il battistero e
un altare, colla scritta: <i>Petrus Lugdunensis me fecit</i>, opere in
marmo assai pregiate, e scoprono una preziosa croce d'argento
con cesellature storiate, asserendola dono di Carlo Magno. Avvegnachè
il Cibrario, il cui giudizio in queste cose è certamente
autorevole, la creda posteriore a quell'età, io come poeta accoglierei
più volentieri la tradizione de' canonici, considerando
che Carlo Magno non poteva alle falde del Cenisio lasciare del
suo passaggio più acconcio ricordo di una croce. Il simbolo<span class="pagenum"><a name="Page_329" id="Page_329">[329]</a></span>
supremo dell'amore e del martirio egli avrebbe deposto ai piedi
del Cristo delle nazioni, di questa Italia locata nel centro di
Europa per diffondere su tutti i popoli l'amore nel riso del suo
cielo e nella gloria dei suoi monumenti, e per essere rimeritata
colla coppa di fiele e la corona di spine.</p>

<p>Nella cappella di Sant'Anna ci fanno osservare bellamente
dipinta una <i>Sacra Famiglia</i> di scuola raffaellesca, ed in altra
cappella, entro una nicchia ci additano inverniciata a colore
di bronzo una statua in legno di noce, ammirata per gl'intagli
e più ancora perchè in essa si crede rappresentata genuflessa
in atto di preghiera, colle palme stese alla croce, Adelaide,
comunemente chiamata Contessa di Susa, che inanellata ad
Oddone di Savoia, aggiunse a lui ed a' suoi eredi il marchesato
di Susa, e preparò un regno che dovea essere tanto glorioso e
desiderato fra le genti italiane. Al sommo della nicchia si legge:</p>

<p class="ppn4 p1">Questa è Adelaide, cui l'istessa Roma<br />
Cole, e primo d'Ausonia onor la noma.</p>

<p class="pn1">Le quali parole fanno ricordare il grande ossequio che Adelaide
portò a papa Gregorio VII, corrucciata con lo suocero, l'imperadore
Arrigo IV; nè ben saprebbesi se più la movessero gli
oltraggi fatti da lui alla infelice consorte Berta o le ingiurie da
lui inferite alla combattuta Chiesa.</p>

<h3 class="p2">VI.</h3>

<p class="pn1">Usciti dalla cattedrale si aggirarono per le vie, e chi si fermò
ne' portici ad ammirare un bell'affresco della Sacra Sindone,
chi considerò la strana vicenda delle umane cose innanzi alla
casa con finestroni di gotico stile, già abitata dal cardinale <i>delle
Lancie</i>, ed ora da Norberto Rosa, fiancheggiata da una torre
antica su cui sorge la campana del Comune. Parecchi chiedevano
dell'antica chiesa a Santa Maria, che per aver sul campanile
un bidente, diede credito alla favola che un tempo fosse<span class="pagenum"><a name="Page_330" id="Page_330">[330]</a></span>
delubro a Nettuno; nè si passò senza pietosi ricordi innanzi
alla cadente chiesa ed all'abbandonato chiostro di S. Francesco,
che rammentano il passaggio del Santo di Assisi, e Beatrice,
consorte del conte Tommaso, che edificava quel pio ospizio per
compiacere al piissimo uomo. Il chiostro fu soppresso nel 1800:
la chiesa rimase deserta di frati e di preci, e neanco fu conservato
all'attiguo giardino il memorabile cipresso che nel 1214,
secondo la tradizione, vi piantava di sua mano il Beato di Assisi.</p>

<h3 class="p2">VII.</h3>

<p class="pn1">A poco a poco si andò diradando la eletta comitiva, perocchè
molti per l'inaugurata via tornavano alle domestiche pareti.</p>

<p>Io rimasi coi Susini, e lungo le rive della Dora, a capo d'un
ponte, vidi il sole tramontare dietro i gioghi del Cenisio; e
mentre la campana d'una vicina chiesetta sonava l'<i>Avemaria</i>,
la mia mente saliva fantasticando alle antiche generazioni di
Susa, fra lagrime e rovine.</p>

<p>Le tenebre della notte mi parevano rotte dalle furie, che
agitando le fiaccole infernali per le balze del Cenisio e del Roccamelone
illuminavano scene di sterminio e di orrore. Io vedeva
giù dalle Alpi calare Annibale, che sfiorava il giardino d'Italia col
giuramento d'un odio ostinato, e le sue orde, che se risparmiavano
Segusio, non la perdonavano ai Taurini. Non così Fabio Valente,
che con quarantamila uomini piomba sovra Susa, abbandonandola
al ferro ed alle fiamme. Invano la prostrata città risorge
rivestita di nuova gloria; imperocchè Costantino, sdegnato che
ella parteggiasse per Massenzio, avventa fuoco alle porte, accosta
scale ai torrioni, la percuote, l'arde, e lascia un miserando
ammasso di rovine ai Segusini, che non facilmente col resto
della cristianità consentiranno al vincitore il titolo di pio e di
santo. Costanti nelle avversità, i superstiti riedificano la patria,
non sapendo gl'infelici d'apparecchiare nuove vittime ai Goti,
ai Franchi ed agli Alemanni, che non piegano a pietà.</p>

<p><span class="pagenum"><a name="Page_331" id="Page_331">[331]</a></span></p>

<p>Oh! vista atroce! All'urto delle macchine belliche scrollano
le torri e le mura: sorgono improvviso, fra 'l cozzo delle armi,
fiamme voraci, e come lave d'indomito vulcano, coprono l'intera
città: le acque della Dora, chiare per solito e luccicanti come
argento, vanno tinte e fumanti di sangue: e fra tanto orrore
levasi gigante e con barbara gioia un terribile uomo, che nella
smodata ambizione potè credersi signore del mondo.</p>

<p>È Federico Barbarossa, che, al par di Nerone alle fiamme di
Roma che arde, esulta, e con selvaggia fierezza si vendica della
magnanima Susa, che, sentendosi italiana non meno delle federate
città lombarde, lo aveva costretto a liberare gli statichi che seco
traeva d'Italia, e aveva osato contendergli il passo, quand'egli
incalzato dai fulmini di Legnano e della Chiesa, fuggiva e ripassava
disperatamente le Alpi.</p>

<h3 class="p2">VIII.</h3>

<p class="pn1">O desolata Susa! io piango su le tue memorie. Fosti illustre e
misera, perchè di rado la gloria va scompagnata dalla sventura.
Vera fenice delle Alpi, più volte morta e risorta, predata ed arsa
dagli avidi stranieri, che da' tuoi gioghi colle armi si apersero
la via fra noi, fosti giustamente appellata <i>Chiave d'Italia, Porta
della guerra</i>.</p>

<p>Poche ma eloquenti reliquie ci rimangono dell'antico tuo stato:
le lapidi inscritte, che il dotto canonico Sacchetti raccolse nell'atrio
del tuo seminario vescovile: le urne sepolcrali in casa
dell'onorevole deputato Chiapusso, ed illustrate dal chiarissimo
cav. Ponsero: e i due marmorei torsi loricati, memorie di Agrippa
e Donno, che furono tanto ammirati dal Canova, e ora sono
insigne decoro all'atrio dell'ateneo torinese. Rimane pure la
cospicua mole alzata ad Augusto, il marmoreo arco, il quale
colle superbe colonne scannellate ai quattro angoli, e i leggiadri
capitelli adorni di foglie d'acanto, e la iscrizione latina e la
scoltura ritraente un sacrifizio, simbolo di alleanza fra i re delle<span class="pagenum"><a name="Page_332" id="Page_332">[332]</a></span>
Alpi e gli imperatori del Campidoglio, mirabilmente ci testimonia
l'onore in che le arti erano tenute presso gli antichi Segusini,
e fa argomento di quanta eccellenza dovevano essere le terme
diocleziane e gli altri monumenti, dispersi non tanto dalla forza
del tempo quanto dalla barbarie degli uomini.</p>

<h3 class="p2">IX.</h3>

<p class="pn1">Stanco di tante visioni andai aggirandomi per le vie e sotto i
portici, e una soave musica venne a quietarmi l'animo contristato.
Quei suoni uscivano dal palazzo civico, dove il Municipio, per
ben finire il giorno sacro al solenne aprimento della strada ferrata,
avea con ogni eleganza preparate le sue sale ad una festa da ballo,
alla quale col fiore dei cittadini convennero molte ragguardevoli
persone dei circostanti paesi. Nelle sale del Municipio alla giocondità
della festa associavansi i ricordi della patria come si
moveva lo sguardo alle dipinte volte, e intorno alle pareti che
rappresentano effigiati i torsi loricati, gli archi e gli uomini insignì,
che nelle armi, nelle scienze e nelle arti illustrarono la storia
segusina. E se taluno avesse desiderato salutare l'imagine di Susa
nel secolo decimosettimo, poteva ammirare la copia d'una pianta,
tratta dall'insigne descrizione degli Stati del Duca di Savoia,
opera di rara magnificenza, stampata in Amsterdamo nel 1682.</p>

<p>Ma in quell'ora più del passato brillava l'età nostra nelle
avvenenti donne e negli animosi giovani, che alternavano balli e
colloquii soavi; e alle visioni delle furie e delle stragi succedettero
nel mio spirito le visioni delle grazie e dell'amore, con cui si
chiuse quel giorno memorando in val di Susa, ond'io a ragione
dovetti sclamare:</p>

<p class="ppn4 p1">
Questo giorno non è gravoso incarco,<br />
Che tributarie le provincie renda,<br />
Che emunga il sangue delle oppresse genti<br />
<span class="pagenum"><a name="Page_333" id="Page_333">[333]</a></span>Per ergere a' superbi i monumenti.</p>

<p class="pp2h p1">Giorno di pace, memorabil giorno<br />
Per fermo è questo che di carmi onoro;<br />
A quanti vanno, a quanti fan ritorno<br />
Lungo la Cozia via, pane e lavoro<br />
Abbondevol promette, e d'ogn'intorno<br />
Di novelle dovizie apre tesoro;<br />
E dell'industria i prosperi destini<br />
A voi dà per trïonfo, o Subalpini.</p>

<h3 class="p2">X.</h3>

<p class="pc1 lmid"><span class="smcap">Il Cenisio.</span></p>

<p class="pn1">Giorno per me gratissimo fu pur quello in cui salii la prima
volta il Moncenisio.</p>

<p>Norberto Rosa (14 agosto 1854) in una carrozzetta a tre cavalli
cortesemente mi accompagnò alle vette dell'ardua montagna,
mentre i primi albori indoravano le rovine della Brunetta e
scintillavano nelle acque del torrente Cenisia, che a destra
romoreggiava per le valli di Venaus e della Novalesa.</p>

<p>Quanto più guadagnavamo della salita, più vivamente ci percoteva
l'aria delle Alpi, e un vento del nord fischiando fra le
selve dei castagni e dei pini, e sollevando la polvere, scemava
la dolcezza che si suole provare nel salire gli alti monti nella
stagione estiva. Fra i buffi del vento toccammo diversi villaggi;
Giaglione che ricorda scene di fattucchiere, Molaretto che ha
ne' suoi macigni una galleria per ricoverare il viaggiatore nelle
traversìe del verno, e quello di Bar attergato ad una balza
folta di pini silvestri e lieta di due pittoresche cascate di acque.</p>

<p>Lungo la via e su per le rupi si vedono in gran numero pilastri
di legno e di pietra posti lì ad impedire disastri; e casette di
ricovero distinte da numeri, date gratuitamente dal Governo ai
cantonieri, con obbligo di dimorarvi con provvigioni, e vegliare
alla sicurezza del cammino.</p>

<p><span class="pagenum"><a name="Page_334" id="Page_334">[334]</a></span></p>

<h3 class="p2">XI.</h3>

<p class="pn1">Noi sostammo presso quella del nº 6 a contemplare il piano di
S. Niccolò, in fondo al quale si scernevano gli spaziosi andirivieni
del passo detto la <i>Scala</i>, che fra le rocce solcate dal lavoro delle
mine mette alla sommità del monte; inoltre sei ordini di allineati
pilastri, uno a cavaliere dell'altro per assicurare la via alle
carrozze; ed abbondanti acque, che spumeggiando in allegre
cascate, per acconce petrose docce giù scendono, imprimendo
nell'aria una dolce festività.</p>

<p>Quelle acque con dolce mormorio qua e là si perdevano entro
bacini di grotticelle, e, dove altri meno immaginava, con vividi
getti riuscivano luccicanti fra 'l musco e le piante, quasi lavorii
di argento in filigrana fra lo splendore degli smeraldi; ed accolte
insieme andavano ad ingrossare la Cenisia, che, precipitando anch'essa
in sonante cascata a sinistra della <i>Scala</i>, scorre alle falde
dell'orrida montagna detta il <i>Palazzo Madama</i>, e varcato il piano
di S. Niccolò, abbandona la nostra via per nascondersi nella valle
della <i>Ferriera</i>, e alfine irrigati i campi della <i>Novalesa</i>, di sotto alla
Brunetta, lasciato il proprio nome, va a mescolarsi nelle acque
della Dora.</p>

<p>Il Botta dice che le acque della Cenisia sono di colore cinereo;
a me invece ed all'amico Norberto parvero così limpide, che ci
fecero col Petrarca esclamare:</p>

<p class="ppn4 p1">Chiare, fresche e dolci acque!</p>

<h3 class="p2">XII.</h3>

<p class="pn1">Bella è la vista del piano di S. Niccolò nell'agosto; ma è pur
sublime spettacolo nel verno, quando, fattasi muta la gaiezza delle
acque scorrenti, le docce si cristallizzano, e le erbe e le piante
sembrano morte sotto il peso del gelo.</p>

<p>Que' luoghi, verdi ed allegri nell'estate, divengono immense<span class="pagenum"><a name="Page_335" id="Page_335">[335]</a></span>
ghiacciaie nel verno; e se avviene che talvolta scenda a consolarle
un raggio di sole, le docce lagrimando qualche stilla di acqua
accennano un senso di vita, mentre un moto si espande ne' commossi
geli, talchè lo diresti il lamento della natura inferma.</p>

<h3 class="p2">XIII.</h3>

<p class="pn1">Salimmo la <i>Scala</i>, e, dopo quattro ore di cammino da Susa, ci
trovammo sull'altipiano del Cenisio, che nell'ingresso ha, quasi
due sentinelle, i picchi di <i>Michele</i> e di <i>Bart</i>, ed è campo di riposo
al pellegrino, che viene ivi benignamente accolto nell'ospizio eretto
da Napoleone I, in riva d'un laghetto, che ad occidente ha un giro
di due miglia, placido per solito, agitato e spumeggiante il dì ch'io
lo vidi.</p>

<p>Visitammo l'ampio ospizio, dove ci vennero mostrate le stanze
che per tre giorni abitò prigioniero il papa Pio VII, e che ricordano
eziandio il soggiorno dell'imperatore Bonaparte.</p>

<p>Gli alpigiani furono consolati di quell'ospizio, e maravigliarono
dell'amplissima via che ai cenni di Bonaparte videro aperta sui
loro gioghi; e siccome da prima la credevano impresa non che
ardua, impossibile, solevano poscia esclamare con iperboli proprie
alla loro indole, che il grand'uomo, il quale avea saputo domare
le Alpi, avrebbe un dì cacciato via anche il verno!</p>

<h3 class="p2">XIV.</h3>

<p class="pn1">Alte giogaie cerchiano il lago e l'ospizio, distinte ciascuna
da nome che ne indica la natura o alcuna particolarità.</p>

<p>Il tenente Majneri, operoso lombardo colà mandato dal nostro
Governo per lavori trigonometrici, m'indicava quei nomi, e stando
noi presso l'ospizio:</p>

<p>&mdash;Guardate, mi diceva, a mezzodì quella giogaia grave di
lucide ghiacciaie; è la punta di <i>Bart</i>; di là piegando fra meriggio
e ponente, s'incontra il <i>Lago bianco</i>, così detto dalla chiarezza
delle acque. Quell'altro picco è la punta di <i>Malamet</i>, e nella<span class="pagenum"><a name="Page_336" id="Page_336">[336]</a></span>
parte occidentale, nuda dì alberi ed arida, ci si presenta la <i>Rocca
bianca</i>, alle cui falde si estende il piano del piccolo Moncenisio,
e al nord-ovest vedete la roccia di <i>Clery</i> così abbondante di
camosci, che vi corre il proverbio:</p>

<p class="ppn4 p1">
Quand sur le Clery il n'y aura plus de chamois,<br />
Notre Roi n'aura plus de soldats.</p>

<p class="pn1">Dalla parte nordica i gioghi della Tarantasia ci segnano la via
che mette a Lansleborgo, primo paese di Savoia, che s'incontra
scendendo la <i>Ramassa</i> pel versante del Cenisio opposto a quello
che salimmo, e piegando al nord-ovest ci si mostrano le rocce
<i>de Ronche</i>, che vanno ad unirsi alla <i>Rocca-Michele</i>, coronata dalle
eterne ghiacciaie di <i>Lamet</i>.&mdash;</p>

<h3 class="p2">XV.</h3>

<p class="pn1">Fui ben grato al cortese Majneri, mentre in mezzo a quell'orrido
anfiteatro di picchi e di geli ci sorridevano liete ore
nell'ultimo piano del Cenisio, a 2100 metri sopra il livello del
mare; e Norberto Rosa usciva a celebrare le trote del lago con
questo bizzarro <i>sonetto</i>:</p>

<p class="pp4h p1">Chi vuol saper quanto può fare il caso<br />
Nell'accoppiar due disparate teste,<br />
Qui del Cenisio sulle algenti creste<br />
Venga, e ben tosto ne sarà persuaso.</p>

<p class="pp4h">Vedrà il cantore dalle note meste<br />
Che il Sinaï e il Taborre ebbe a Parnaso;<br />
E il segusin che ritentò le peste<br />
Di quel d'Arezzo che cantò del naso.</p>

<p class="pp4h">Vedrà il primier, in suo pensiero assorto,<br />
Tener sul lago le pupille immote:<br />
Immote sì da disgradarne un morto!</p>

<p class="pp4h">L'altro, in cerca di grilli e di carote,<br />
Correr di qua di là per suo diporto,<br />
E più che il lago contemplar le trote!....</p>

<p><span class="pagenum"><a name="Page_337" id="Page_337">[337]</a></span></p>

<h3 class="p2">XVI.</h3>

<p class="pn1">Le dolenti visioni di Susa tornarono ad assalirmi, e turbavano
la gaiezza di quella compagnia; ond'io sapendo di trovarmi fra
due buoni italiani, stretta ad ambidue la destra, non mi tenni
dallo sclamare:&mdash;O cari fratelli, qui più che altrove ci si rappresenta
la comune patria, contristata dagli avidi conquistatori.
Oh quante volte da queste Alpi, potenti stranieri con seguito
formidabile di armati si affacciarono al giardino d'Italia, e sempre
ardenti della libidine di signoria, scesero a disertare le nostre
belle contrade!</p>

<p>Scendeva Annibale rinnovando il giuramento del padre contro
i Romani, ed al valore de' suoi soldati in premio promettendo il
sacco delle nostre città. Scendeva Carlo Magno, e benedetto dal
pontefice di Roma cacciava d'Italia il Longobardo; cacciava uno
straniero per assicurare fra noi il suo dominio: straniero egli
più dei Longobardi, che ormai, per lunga dimora, eransi, nella
dolcezza del nostro cielo, addomesticati alle nostre usanze.
Scendevano nello scorcio del secolo passato eserciti francesi,
lusingando i creduli nostri popoli col nome di Repubblica, e promettenti
invano alla Italia vivere libero e grandezza nazionale.
Nè soltanto di fuori ci vengono i nemici, chè ne abbiamo, e
molti, anco fra i nati sotto il nostro cielo. Se togliamo il Piemonte,
chi potrebbe anche oggidì rimproverare al <i>Viandante</i>
del poeta, se</p>

<p class="pp4h p1">
«Ai bei soli, ai bei vigneti<br />
Contristati dalle lagrime<br />
Che i tiranni fan versar,<br />
Ei preferse i tetri abeti,<br />
Le sue nebbie ed i perpetui<br />
Aquiloni del suo mar?».<a name="FNanchor_13_13" id="FNanchor_13_13"></a><a href="#Footnote_13_13" class="fnanchor">[13]</a></p>
<p><span class="pagenum"><a name="Page_338" id="Page_338">[338]</a></span></p>

<h3 class="p2">XVII.</h3>

<p class="pn1">Tempriamo queste memorie di sangue e d'inganni con due
ricordanze che tornano dolci ad ogni buon Piemontese, come di
domestiche liete venture; una festa regia ed una popolare.</p>

<p>Il dì 9 novembre, giorno di domenica del 1619, si celebrarono
con pubbliche dimostrazioni le nozze di Cristina figlia di Enrico IV
re di Francia col principe Vittorio Amedeo di Savoia. Il serenissimo
duca Carlo Emanuele, padre di lui, volle che venendo di
Francia gli sposi avessero sul Cenisio splendide accoglienze, e
perciò vi fu edificato un delizioso palazzo con nove stanze, con
portico retto da due colonne e acconce iscrizioni latine.</p>

<p>Venuti gli sposi, fu loro dato lo spettacolo di una giostra di
cavalieri armati, su le rive del lago, colla quale, raffigurando
la resa di Rodi, si volle rappresentare una nobile impresa, da cui
trae nominanza la Reale Casa di Savoia. Valeriano Castiglione,
istorico dei Reali di Savoia, nella vita del duca Vittorio Amedeo
ricorda quella festa nel modo seguente<a name="FNanchor_14_14" id="FNanchor_14_14"></a><a href="#Footnote_14_14" class="fnanchor">[14]</a>:</p>

<p>«A capo del lago un'isoletta formata dalla natura e modellata
dall'arte rappresentò quella di Rodi. Questa assalita da finte
squadre turchesche in atto di guerra navale, venne difesa da altre
di cavalieri pur fintamente condotti dal conte Amedeo di Savoia
<i>il Grande</i>. Dopo tal conflitto uscirono alcune truppe di cavalieri a
correr la lancia, ed a combattere con lo stocco nel campo d'una
vicina pianura. Tutto il buono e tutto il bello d'una regia splendidezza
e del fasto umano fu compendiato in quel giorno.</p>

<p>«Accompagnò la festa una quiete insolita d'aria con serenità di
cielo, in modo che parve cangiata quella regione, sempre orrida,
in un abitato soave, sospeso l'impeto de' venti e fatte esuli
le procelle per servire alla felicità del passaggio della principessa
sposa.»</p>

<p><span class="pagenum"><a name="Page_339" id="Page_339">[339]</a></span></p>

<p>Oltre a quanto ci riferisce il Castiglione, le feste che accompagnarono
Madama Reale e il Serenissimo Principe, fra le grida di
<i>viva Savoia e Francia</i>, vennero descritte da Carlo Emanuele
Roffredo con ingenuo racconto, dirò con P. A. Paravia, ch'ebbe
cura di far ristampare la <i>Memoria delle cose d'allegrezza che sono
state fatte</i> in quella occorrenza.</p>

<p>Non meno grata fra gli alpigiani è la memoria della festa
celebrata sul Cenisio il dì 13 agosto del 1837. Era la sagra di
Santa Cecilia, patrona della musica, donde presero occasione
le provincie di Susa e di Savoia a preparare un fratellevole
ritrovo con musiche e banchetti. E furono veduti i due popoli
di Susa e Lansleborgo, divisi di favella e costumi ma uniti in
una speranza, che doveva avverarsi più tardi, confondersi in
dimostrazioni di amore presso il lago, sulle vette del Cenisio.
Alla quale festa cittadina Norberto Rosa aggiunse quella sempre
piacevole delle sue rime.</p>

<h3 class="p2">XVIII.</h3>

<p class="pn1">Le feste della monarchia e del popolo ricordavamo percorrendo
i molti ordini di stanze e i corridoi dell'Ospizio, quando il Padre
superiore, che ci è stato largo di cortesie, ci apri un libro,
sul quale i viaggiatori sogliono segnare i loro nomi.</p>

<p>Nella pagina 14ª, colla data del 2 agosto 1854, si legge:</p>

<p>Umberto di Savoia, principe di Savoia.</p>

<p>Amedeo di Savoia, duca d'Aosta.</p>

<p>Quindi succedono i nomi di due principesse di Savoia e delle
persone che accompagnavano i reali principi.</p>

<p>Umberto ed Amedeo, questi giovani in cui sono locate le
speranze della R. Casa di Savoia e dell'Italia, con patrio senno
educati, non ignorano che nella lingua sta molta parte del concetto
nazionale, che la gloria avvenire della loro stirpe sta
nella grandezza della nostra penisola; e sul Cenisio, dove si parla
il francese, scrissero in italiano i loro nomi, lasciando a parecchi
del loro seguito l'antica favella di corte.</p>

<p><span class="pagenum"><a name="Page_340" id="Page_340">[340]</a></span></p>

<h3 class="p2">XIX.</h3>

<p class="pn1">Ci accommiatammo dal Padre superiore dell'Ospizio, dal lombardo
Mayneri e dal piemontese Pacchiotti, colto giovane colà
andato a rinvigorire la malferma salute; e risaliti in carrozza,
per le chine e fra i pilastri della <i>scala</i>, risalutammo il piano di
S. Niccolò, verde ed armonioso, la bella valle della Novalesa,
e selve di pini e di frassini, e frutteti in grande abbondanza,
fra i quali aprivasi allo sguardo in tutta la sua pompa la valle
inferiore di Susa, che fra due ordini di alti monti, irrigata dalla
Dora si prolunga maestosa, mostrandoci a sinistra i gioghi di
Frassinere e a destra la <i>Sagra</i> di S. Michele, locata sul vertice
del Pirchiriano, a perenne benedizione delle alpi Cozie; e nell'estremo
orizzonte il colle e la Basilica di Soperga: stupenda
veduta!</p>

<h3 class="p2">XX.</h3>

<p class="pn1">Che mai direbbe, risorto fra noi qualche alpigiano de' secoli
scorsi? Egli lasciò il natale Cenisio con intricati e difficili cammini,
pieno di pericoli e di paure, ed ora lo rivedrebbe festoso
ed agevole ai varchi per l'ampia comoda via, che, iniziata e
condotta innanzi dalla mente di Bonaparte, venne compiuta con
ogni sollecitudine dal nostro Governo. Senzachè si vanno apprestando
altri mezzi acconci ad agevolarne e sempre più accelerarne
il passo.</p>

<p>Fu chi voleva giovarsi delle acque del lago del Cenisio, e per
congegni e forze idrauliche trarre i carri su rotaie dentate con
grande celerità, e di questo meccanismo vidi uno schema e un
felice sperimento in casa del signor Carlo Henfrey, alla presenza
del commendatore Paleocapa, ministro dei lavori pubblici. Altri
voleva attenersi a mezzi meno arditi e più sicuri, facendo munire
la via di rotaie di ferro per cui più agevolmente scorrerebbero i
carri; ma prevalse l'ardito concetto di operare un ampio traforo<span class="pagenum"><a name="Page_341" id="Page_341">[341]</a></span>
fra Modane e Bardonecchia; e si va eseguendo con grande
solerzia.</p>

<p>L'alpigiano che non avesse fede nei prodìgi dell'industria, attribuirebbe
gli ardimenti dell'intelletto umano a sataniche malìe,
che un tempo furono tanto in voce fra i popoli delle Alpi, ed in
singolar modo nei dintorni di Giaglione, fra le folte selve dei
castagni, i più vantati della provincia.</p>

<h3 class="p2">XXI.</h3>

<p class="pn1">Il sole tramontava, le ombre delle foreste si distendevano sui
villaggi, ed i pini del <i>Bosco-nero</i> dall'opposta montagna davano
una cupa malinconia, e noi passavamo innanzi a Giaglione, l'antica
dimora della Maddalena Rumiana, dove l'amico Norberto,
lasciata l'ilarità di che soleva vestire i suoi racconti, prese a
narrarmi i casi della miseranda donna.</p>

<h3 class="p2">XXII.</h3>

<p class="pn1">«Nasceva la Maddalena Rumiana nella valle di Oulx intorno
alla metà del secolo decimosesto, e condottasi a Giaglione, non si
conosce in qual anno, si maritò ad un tale Rumiano, che, morto,
non le lasciò altro retaggio che il nome.</p>

<p>Inoltrata negli anni, vedova e povera, traeva la misera vita
senza trovare chi la confortasse, perchè in Giaglione era tenuta
straniera, ondechè il rozzo popolo la fece segno a scherni ed
accuse, e dichiaratala strega, a provarla tale non tardò ad inventare
argomenti di ogni sorta.</p>

<p>Perlaqualcosa non è maraviglia se le sciagure che travagliavano
il villaggio, sia per influenza di atmosfera, sia per altra causa
qualunque, fossero tosto attribuite alle sue malìe.</p>

<p>Nembi, folgori, gragnuole, carestie, disastri di pastori, mortalità
di armenti, i mali della natura e dell'umanità, si dicevano
spesso opera de' suoi tremendi scongiuri. Guai se una casa già
mezzo scassinata dagli anni cadeva in rovina! tosto se ne accagionava<span class="pagenum"><a name="Page_342" id="Page_342">[342]</a></span>
la Maddalena, che alcuni mesi addietro erasi ricoverata
sotto la tettoia. E se mai una sposa sconciavasi, si diceva che
la infelice, una domenica entrando in chiesa, s'era imbattuta
nella maliarda, che l'aveva sinistramente affatturata.</p>

<p>Crebbero le calunnie a dismisura, ed i maligni, di cui non è
mai penuria, sobillando ed infiammando la moltitudine, trasserla
a denunciare Maddalena Rumiana innanzi al Santo Ufficio, siccome
<i>tenutta per strega et mascha dalla pubblica voce et fama</i>.</p>

<h3 class="p2">XXIII.</h3>

<p class="pn1">«I padri dell'Inquisizione colsero quest'opportunità per ostentare
il loro zelo a gloria della cattolica fede, e tosto ai loro
cenni la strega della valle d'Oulx, tolta dall'innocente tugurio,
venne imprigionata a Susa, indi tratta innanzi ai padri inquisitori.</p>

<p>Dove oggi in Susa è il Collegio degli studi, nel principio del
secolo decimosettimo sorgeva il carcere ed il tribunale della
santa Inquisizione.</p>

<p>Colà fu interrogata la nostra Maddalena, che, innocente come
era, negò, e della sua onesta vita richiese a testimonio il proprio
parroco, il quale, con coraggio non comune a quei tempi, dichiarò
per iscritto come l'accusata fosse donna dabbene e divota,
dandone frequenti prove coll'accostarsi ai sacramenti della Penitenza
e dell'Eucaristia.</p>

<p>Testimonianze che a nulla valsero; imperocchè gli esaminatori,
che volevano ad ogni costo strapparle di bocca ciò che essi
chiamavano la verità, le ingiunsero di non perfidiare più oltre
<i>sub p&oelig;na funis</i>. E accoppiando l'ipocrisia colla ferocia, sotto
colore di umanità promisero di usar misericordia verso di lei,
quando avesse confessato ogni cosa.</p>

<h3 class="p2">XXIV.</h3>

<p class="pn1">«Confessarsi rea o soffrire la tortura&mdash;a così diabolico dilemma<span class="pagenum"><a name="Page_343" id="Page_343">[343]</a></span>
piegavano non di rado uomini vigorosi; pensate dunque
se poteva reggere la Maddalena sfinita dagli anni, dalla miseria
e dai patimenti della prigione.</p>

<p>La tortura era per lei il più terribile de' mali; all'incontro
la parola <i>misericordia</i> sul labbro de' sacerdoti di Cristo era il più
dolce dei beni. E fidente in quella evangelica parola, compiacque
la innocente alla barbarie degl'inquisitori, e si disse rea dei
malefizi tutti di che l'accusavano; però non senza contraddirsi,
nell'assegnare il tempo, le persone ed i luoghi: il che ad intemerati
giudici sarebbe bastato a dare indizio che le risposte di
lei non erano tanto effetto della reità, quanto della violenza
che le facevano.</p>

<p>Nè soltanto disse vere le accuse, ma dimandata se di altri
delitti si sentisse colpevole, la infelice narrò come spesso in
compagnia di altre streghe, che tutte nominò, si recasse di notte
tempo al <i>Rigoletto</i>, ossia al concilio dei diavoli, in una selva
del Minareto, o Mollaretto.</p>

<p>Narrò che al <i>Rigoletto</i> si andava per aria a cavalcioni di un
bastoncino unto di un misterioso unguento, e che il bastoncino
e l'unguento erano a loro dati dal diavolo.</p>

<p>Narrò che calpestato il crocifisso, fu quivi costretta a rinnegare
il battesimo e la fede cristiana, la prima volta che andò
al <i>Rigoletto</i>; e descrisse i balli, i giuochi e le oscene tresche
a cui streghe e diavoli si abbandonavano, intantochè un di
costoro, seduto sur un tronco d'albero, batteva un tamburo,
facendo <i>to, to, to</i>....</p>

<p>Insomma ripetè le tante storielle di fattucchierie udite sui
monti sino dall'infanzia, e se ne dichiarò rea: e a così assurde
e fanciullesche confessioni mostravano di aggiustar fede uomini
che dicevansi luce del mondo, ministri della giustizia e sostenitori
della religione.</p>

<p>Indi ad un mese la Maddalena Rumiana veniva condannata
al carcere perpetuo.</p>

<p>Questa fu la <i>misericordia</i> dei padri inquisitori!»</p>

<p><span class="pagenum"><a name="Page_344" id="Page_344">[344]</a></span></p>

<h3 class="p2">XXV.</h3>

<p class="pn1">Rimasi sbalordito a tale racconto, comechè la storia dell'Inquisizione
sia ricca di simili e peggiori, ed io ne abbia uditi
assai in Sicilia.</p>

<p>Chiesi a Norberto Rosa donde avesse tratte le notizie del suo
racconto, ed egli mi rispose, possedere l'originale processo,
che, incominciato nel principio del milleseicento, durò due
anni.</p>

<p>Tornati a Susa, volli vedere questo curioso processo, e
Norberto Rosa mi presentò uno scartafaccio roso dalle tarme,
ingiallito dal tempo, scritto in caratteri semigotici, in un gergo
curialesco, tra il latino e l'italiano.</p>

<p>&mdash;Eccolo, mi disse con incisiva ironia, il glorioso monumento
della civiltà degli avi!...&mdash;</p>

<h3 class="p2">XXVI.</h3>

<p class="pc1 lmid"><span class="smcap">La Novalesa.</span></p>

<p class="pn1">Abbastanza toccammo dei tristi casi della Maddalena Rumiana.
Andiamo a confortarci l'animo a tre miglia dalla città, in una
amena frugifera valle, chiusa fra le Alpi Cozzie e le Graie, colle
falde del Rocciamelone al nord-est, e le acque della Cenisia,
che in cascate pittoresche biancheggiano su gli erbosi Banchi
delle circostanti rupi, e vanno a crescere gli argentei tesori della
nostra Dora.</p>

<p>Siamo nella valle della Novalesa, dove ridono tre villaggi:
<i>Venaus</i>, dal latino <i>venatio</i>, perchè nei tempi romani era luogo
di caccia; la <i>Ferriera</i>, i cui gagliardi abitanti un tempo su
lettighe trasportavano i viaggiatori dall'altra parte del Moncenisio
con istraordinaria forza e coraggio: e la <i>Novalesa</i>, con poco più
di mille abitanti, che dà il nome alla valle, e che anticamente
fu chiamata <i>Novalicium</i>, cioè <i>nova lex</i>, <i>nova lux</i>, perchè santi<span class="pagenum"><a name="Page_345" id="Page_345">[345]</a></span>
uomini sino dai primi tempi del cristianesimo diffusero la nuova
luce del Vangelo, vivendo fra le rupi nella solitudine e nella
preghiera.</p>

<p>Diede pure il nome all'antico monastero della regola di
S. Benedetto, fondato a breve distanza dal paese in cima d'un
poggio nel 726, da Abbone, ricco patrizio di Francia, al quale
obbedivano le città di Moriana e di Susa.</p>

<h3 class="p2">XXVII.</h3>

<p>Il Monastero di Novalesa e l'ubertosa valle e i gioghi che
le fanno corona, abbondano di antiche leggende, raccolte dalla
celebre <i>Cronaca novaliciense</i>, scritta in barbaro latino, ma piena
di peregrine notizie, pubblicata dal Duchesme e dal Muratori, e
in Torino dalla R. Deputazione di storia patria, e volgarizzata
ed illustrata in alcuni capitoli da Cesare Balbo.</p>

<p>Del cronografo s'ignora il nome e la patria: si rileva però dalla
cronaca istessa e dalle osservazioni del cav. Fabrizio Malaspina,
ch'egli dimorasse nel Monastero di S. Pietro di Breme.</p>

<p>Amo le antiche leggende dei monasteri, imperocchè sotto il
rozzo loro involucro io sento le virtù di operosi romiti, la semplicità
d'un popolo credente, e l'ingenuo animo del cronografo
cenobita.</p>

<p>Chi ama le leggende si faccia meco sul Rocciamelone, sul più
alto fra i picchi circostanti, a 3492 metri dal livello del mare.</p>

<p>«A destra del Monastero (così narra un frammento della <i>Cronaca
novaliciense</i>, tradotto dal Balbo) sta il monte Romuleo, eccelso
sopra gli altri monti aderenti. Nel quale dicesi dimorasse già
durante l'estate, tratto dalla frescura ed amenità del luogo o
del lago Romulo, un certo re sterminatamente grande. Da
questo re adunque prende nome il monte, a' piè di cui passa
la via a Borgogna. Narra il volgo esserci sopra alcuni generi
di fiere che sono pure sul Moncenisio, orsi, ibici, capre ed
altre, buone a cacciarsi. Nascevi e scendene per un petroso
profondo burrone un torrente, in mezzo a cui, dicesi, che<span class="pagenum"><a name="Page_346" id="Page_346">[346]</a></span>
sorga come misto un fonte salato, onde le ibici e le capre e le
agnelle domestiche vi corrono per amor del sale, dove mette
al piano, e molte vi son prese. Dicesi poi che quando nel detto
monte dimorava il detto Romulo, vi adunasse un enorme tesoro;
ma nullo che ci abbia voluto salire vi potè mai riuscire.</p>

<p>«Ora il vecchio che tante cose di questi luoghi mi narrò già,
facevami intendere che egli stesso con un suo compagno chiamato
Clemente, essendosi un mattino alzato molto per tempo,
e per un cielo serenissimo, presero a salire quanto più presto il
monte. Ma sendo già vicini, incominciò il cacume a coprirsi di
nubi ed ottenebrarsi; e a poco a poco a crescere l'oscurità e
giungere ad essi, ed essi a brancolare colle mani, ed a scamparne
a mala pena. Parve loro, dicevano, come se di sopra si
buttassero loro pietre; imperciocchè ad altri pure, dicesi, che
succedesse il medesimo. Sulla sommità poi, da una parte non
trovasi altro che saliunca; dall'altra, dicesi sia un lago di
maravigliosa grandezza, con un prato. Il medesimo vecchio
poi solea narrare d'un certo cupidissimo marchese nomato
Arduino, il quale avendo sovente udito dai villani narrar tali
cose, cioè del tesoro ragunato sul monte, e accesone di desiderio,
subito comandò ai chierici che seco ne venissero a salire,
i quali, tolta la croce e l'acqua benedetta, e cantando <i>Vexilla
Regis</i> e le litanie, misersi in via; ma prima d'arrivar all'apice
del monte, non diversamente dagli altri, con ignominia se ne
tornarono.» Fin qui la cronaca al libro XI, cap. V.</p>

<h3 class="p2">XXVIII.</h3>

<p class="pn p1">Il Rocciamelone non solo scuote la immaginativa colle fantastiche
leggende, ma tocca il cuore coi sentimenti religiosi,
festeggiando addì 5 agosto di ciascun anno la Madonna della Neve.</p>

<p>Un antico simulacro di bronzo fatto a modo di tritico con in
mezzo la Madonna, custodito nella cattedrale di Susa, in quel
giorno viene portato a dosso d'un uomo sulle cime del Rocciamelone,<span class="pagenum"><a name="Page_347" id="Page_347">[347]</a></span>
in una cappella di legno, surrogata all'antica cappella
scavata nel vivo sasso ed ora coverta di ghiacci.</p>

<p>Concorrono in gran popolo i divoti, anco da lontani paesi, ed
è spettacolo commovente il vedere quelli della Savoia che con
uncini ai piedi e bastoni ferrati attraversano vaste ghiacciaie,
stretti a drappelli di quindici o venti, legati gli uni agli altri,
con una lunga fune a guisa di catena intorno ai lombi, talchè se
ad alcuno di essi avvenisse mai di precipitare, tosto gli altri lo
ponno sorreggere. Per tal modo quei pellegrini si assicurano di
non cader sommersi ne' crepacci delle ghiacciaie, che, coverte
di leggieri strati di gelo, talvolta la state scoppiano con grave
pericolo di chi le traversa.</p>

<p>La festa del cinque agosto ricorda Bonifacio Roero d'Asti, che
nel 1358, presso la vetta del Rocciamelone, faceva nel vivo
sasso scavare una cappella, collocandovi il simulacro in bronzo
della Vergine, e costruiva un ricovero pei pellegrini, anco ai dì
nostri appellato la <i>Casa d'Asti</i>.</p>

<p>Con tale pia opera il Roero adempieva il voto fatto, nella
schiavitù de' Turchi, alla Madonna, d'innalzarle cioè una cappella
sul monte più alto d'Italia, fra quelli di possibile salita, quando
mai tornasse a libertà.</p>

<p>Nel 1419 Amedeo VIII fece ristaurare la casa di ricovero:
Carlo Emanuele II col fiore della sua corte salì quell'altezza
per venerare la Santa Vergine il 5 agosto del 1659; e il pio
esempio venne imitato dai magnanimi figli del re Carlo Alberto,
come attesta una lapide quivi locata.</p>

<h3 class="p2">XXIX.</h3>

<p class="pn p1">Queste pie memorie io raccoglieva nell'autunno del 1854,
allorchè la prima volta per un viale di salici, fra 'l mormorio
delle acque cadenti e 'l canto de' pastori e dei coloni, saliva il
poggio del Monastero della Novalesa.</p>

<p>Le cronache lo ricordano coronato di splendore sotto i Carolingi,
fra i monasteri che dovevano provvedere <i>dona et militiam</i>. Carlo<span class="pagenum"><a name="Page_348" id="Page_348">[348]</a></span>
Magno, quando venne a prostrare il regno de' Longobardi, vi
dimorò parecchi giorni con dimostrazioni di particolare affetto.
Suo figlio Ugone si fe' monaco e fu assunto alla dignità di Abate
del Monastero; nel quale crebbero a dismisura le ricchezze e
i titoli di giurisdizione, e fiorirono uomini segnalati per dottrina
e santità.</p>

<p>Il monastero toccò la maggiore sua prosperità al sorgere
del secolo nono. Ricco e potente, talvolta peccò di cupidigie
mondane, e nel 906, predato e distrutto dai Saraceni di
Frassineto, giacque miserabile rovina.</p>

<p>Risorto sullo scorcio del secolo X, si mantenne in umile condizione
sino al 1601, quando nella persona di Antonio Provana
rivestì l'antica dignità abbaziale.</p>

<h3 class="p2">XXX.</h3>

<p class="pn1">Pochi monaci io trovai nel chiostro della Novalesa. Mi strinsi
col padre Ilario, pel quale aveva una commendatizia.</p>

<p>Padre Ilario era un vecchio monaco di antica stampa: avea
abbandonato gli agi dell'opulenta sua casa per associarsi ai solitari
delle Alpi, e fedele alla regola di S. Benedetto, vivea nella
preghiera e nel lavoro.</p>

<p>Il suo nome era in benedizione nella valle. Se ne' paesi vi erano
dissidii da quietare, sventure da confortare, il padre Ilario
sollecito colle parole del Vangelo andava a portare la concordia,
la pace e la speranza; e consolava i poveri di elemosine, e
riconciliava i moribondi con Dio, e quando non era chiamato
ad opere di cristiana pietà, pregava e lavorava nei campi del
monastero.</p>

<p>Robusto di membra come di volontà, ora a forza di braccia
e di mine mandava in aria un ostinato masso che sporgeva in
mezzo ad un campo, ora dissodava una sterile landa: e qui
raddrizzava i tralci d'un vigneto, là piantava un mandorlo;
qui segnava i solchi alle zolle, là coltivava i rosai e i gelsomini
per adornarne gli altari del cenobio.</p>

<p><span class="pagenum"><a name="Page_349" id="Page_349">[349]</a></span></p>

<h3 class="p2">XXXI.</h3>

<p class="pn1">Presentata la commendatizia a padre Ilario, lo inchinai riverente,
come ne' tempi antichi il pellegrino andava ad inchinare
i monaci di Subiaco e di Montecassino, e lo pregai di mostrarmi
le cose più degne di attenzione.</p>

<p>&mdash;Ben volentieri, mi rispose egli cortesemente, ma ben
poco troverete da ammirare. Le guerre e le rapine, inseparabili
compagne, han guasta ogni cosa.</p>

<p>Usciti per un giardino, e salita una china erbosa, visitammo
la grotta, dove è tradizione Santo Eldrado, abate del monistero,
si raccogliesse ad orare.</p>

<p>Entrati nella chiesa del cenobio, ristorata nel 1712 da re
Vittorio Amedeo II, ammirammo, fra diversi quadri di poco
pregio, la <i>Natività del Signore</i> del Lemoine, e <i>Cristo deposto
nel sepolcro</i> del Blondel; indi passammo nella sagrestia, dove
osservammo il bel pastorale con manico di avorio, intagliato di
rabeschi, nel secolo duodecimo adoperato da San Pietro primo
abate di Tamié, come spiega una pergamena, nella quale io lessi:
<i>Ce bâton est bien véritablement le bâton pastoral de Saint-Pierre,
premier abbé de Tamié l'an. 1132.</i></p>

<p>Tornati in chiesa, visitammo le reliquie di santo Eldrado.
Stanno esse religiosamente conservate in una cassa di legno<a name="FNanchor_15_15" id="FNanchor_15_15"></a><a href="#Footnote_15_15" class="fnanchor">[15]</a>,
coverta nei quattro lati da lamine d'argento cesellate, opera
d'arte del secolo duodecimo.</p>

<p>I lavori a cesello in varii compartimenti rappresentano angeli
ed apostoli, Maria Vergine e Cristo benedicente; e ai due capi
della cassa sorgono due figure più alte e in maggior rilievo, i
santi Pietro ed Eldrado.</p>

<p><span class="pagenum"><a name="Page_350" id="Page_350">[350]</a></span></p>

<p>Le ossa dell'antico abate della Novalesa dormono in pace,
protette dalle figure più sublimi del cristianesimo, alle quali,
guardando io attentamente, esclamai:</p>

<p>&mdash;O padre Ilario, conosco anch'io i prodigi di questo santo,
che ho letto in diversi libri, e spezialmente in quello del Rochex:
<i>La gloire de l'Abbaye de la Novalèse.</i>&mdash;</p>

<p>E padre Ilario, levando il capo, rispose:</p>

<p>&mdash;Il secolo indifferente non cura gran fatto questi prodigi,
ma ogni onest'uomo dovrà venerare le virtù cristiane, che onorarono
la vita del nostro abate Eldrado. Io sempre le venerai,
desiderando di finire i miei giorni accanto alle sue ceneri presso
la grotta dove soleva pregare, su questo poggio profumato dalle
sue memorie. Ma una legge di soppressione, che io rispetterò
perchè proposta da legittime autorità, ci minaccia, e ben tosto
mi allontanerà da questo chiostro: <i>Fiat voluntas Dei.</i>&mdash;</p>

<h3 class="p2">XXXII.</h3>

<p class="pn1">Così confortandosi nell'aiuto della Provvidenza, mi condusse
sul farsi del meriggio dietro le già accennate antiche cappelle, su
d'un terrazzo ombreggiato da annose querce, e di lassù godetti
incantevole veduta.</p>

<p>Io vedeva la valle irrigata della Cenisia, e verso il sud le
montagne di Gravere e di Chiomonte folte di selve, e il monte di
Giaglione più al basso, e alle sue falde il campanile di Venaus,
e udiva il continuo fracasso del fiumicello giù nelle forre delle
voragini petrose, e il gemito carezzevole delle cascatelle d'acqua,
che, coi nomi particolari di <i>Claretta</i>, <i>Torrente</i>, <i>Roggido</i> e <i>Rivo
malo</i>, scorrono come argento fra il verde del Rocciamelone, e
ricordano le cascate dell'Aniene sui gioghi tiburtini; e un olezzo
dì erbe aromatiche e un'armonia perenne, il bello della natura
misto di orrori e di delizie: questa vista m'inebbriava i sensi, e
più dolorosa rendeva al vecchio monaco la minacciata dipartenza.</p>

<p><span class="pagenum"><a name="Page_351" id="Page_351">[351]</a></span></p>

<h3 class="p2">XXXIII.</h3>

<p class="pn1">Le umane instituzioni invecchiano e si dissolvono, anco le più
solenni, quando il concetto divino vien soverchiato dal mondano.
Allora a risuscitarle non basta forza d'uomo: solo il potrebbe
un miracolo.</p>

<p>Ci rimangono talvolta alcuni stupendi esempli del loro stato
primitivo per testimoniare alle genti il divino concetto che le
creò, ben diverso dal mondano che le corruppe.</p>

<p>Padre Ilario era uno di tali esempli, uno di que' monaci che
sarebbe stato amatissimo da S. Benedetto. Egli piegò il capo
alla legge di soppressione del 29 maggio 1855; e per diversi
mesi ancora fu veduto errare per la valle della Novalesa, e
piangere e pregare nella grotta dove pianse e pregò santo
Eldrado.</p>

<h3 class="p2">XXXIV.</h3>

<p class="pc1 lmid"><span class="smcap">La Brunetta.</span></p>

<p class="pn1">Dalle reliquie d'un antico monastero trasportiamoci alle recenti
rovine d'una celebrata fortezza, della <i>Brunetta</i>, che nel secolo
scorso, fra la Cenisia e la Dora, propugnacolo del Piemonte
e d'Italia contro i nemici d'oltralpi, su d'un'acconcia giogaia
distesa al nord-ovest di Susa, faceva innalzare l'accorto re Carlo
Emanuele, commettendone l'incarico al Bertola, uomo espertissimo
nell'arte militare.</p>

<p>Chi nel descriverla uguaglierà mai lo storico Botta, che giovanetto
la vide, maravigliando, in tutta la pompa de' suoi
baluardi? Io leggendo la descrizione ch'egli ne fa, innanzi ai
frantumi ancora giganteschi di quella fortezza, mi sentii preso d'un
sacro entusiasmo, siccome quando in Tivoli presso la villa di Mecenate
io leggeva le odi di Orazio, in Siracusa dalle eminenze dell'Epipoli
le Verrine di Cicerone, e qualche pagina della <i>Gerusalemme</i>
del Tasso sulle sponde del Giordano.</p>

<p><span class="pagenum"><a name="Page_352" id="Page_352">[352]</a></span></p>

<p>«Opera affatto romana fu, esclama il Botta; i forestieri la visitavano
come maraviglia, e maraviglia era veramente per la
grandezza del concetto, per la pazienza degli uomini in farla,
per la maestrìa dell'arte, per la fortezza delle opere. Brunetta
la chiamarono, e cinta era di otto bastoni. Venne scavata nel
vivo sasso: di vivo sasso erano i bastioni e le cortine, di vivo
sasso la unica strada, per cui vi si saliva, con cannoniere e
feritoie da ogni lato. Vi si scorgevano le ruvide, aspre, scabre
e sporgenti schegge del macigno rotto con l'artifizio delle mine.
Non so, ma a chi dentro e d'intorno vi si aggirava, qualche
cosa d'infernale e di tremendo appariva. Tra quegli spezzati, e
quasi direi lacerati macigni, tra le fauci cupe delle vicine valli,
tra quelle ombre scure, e quasi direi fatidiche, che di verso
occidente, declinando il sole all'occaso, dalle montagne calano,
e le sottoposte fondure ingombrano ed abbuiano, tra il romore
della veloce Dora e della velocissima Cenisia, tra quell'immenso
sipario dell'Alpi, che alla poderosa Francia accenna, tra quell'altezza
della Rocciamelone, che quivi vicina a foggia d'altissima
torre i monti signoreggia, e porta in cima una cappella
dedicata all'umile Vergine, madre di Dio, l'anima s'innalzava,
e da questo mondo si separava, piena di spavento, di religione
e d'orrore»<a name="FNanchor_16_16" id="FNanchor_16_16"></a><a href="#Footnote_16_16" class="fnanchor">[16]</a>.</p>

<h3 class="p2">XXXV.</h3>

<p class="pn1">Quali guerre sostenne la Brunetta? Quali vittorie ci apportò?
Come finalmente ancora giovine e bella cadde in frantumi?</p>

<p>Senza un fatto d'armi che la illustrasse, vergine di sangue
umano, dopo soli sessanta anni di vita, nel 1796 cadde al cenno
di Napoleone I, che sceso in Italia per altre vie, nella febbre
de' suoi trionfi la volle smantellata; e la Sabauda Guardiana delle
Alpi dovette piegare all'arbitrio del più forte.</p>

<p>Nella piazza d'armi (31 agosto 1855), lasciato a destra il convento<span class="pagenum"><a name="Page_353" id="Page_353">[353]</a></span>
dei PP. Cappuccini, e lo scalo della strada ferrata, per un
viale di platani trassi alla giogaia su cui giacciono le reliquie della
Brunetta. S'incontrano i frantumi del ridotto di Catinat, propugnacolo
di poco conto già esistente prima che si costruisse quello della
Brunetta: e non del tutto cadute le mura del forte di Santa Maria:
e della Brunetta si veggono i solchi delle mine per i tre ordini di
bastioni operati nel vivo sasso verso Francia, e prostrate le caserme
e i baluardi e l'ospedale di cui rimangono solo in piedi due
archi; e del palazzo del governatore una parete in cui è dipinta
una meridiana, colla data del 1726. Visitai que' luoghi con dolore;
e quando mi trovai fra le macerie della chiesa, anch'essa atterrata,
tutto mi vinse il sacro orrore di quelle vaste rovine, reso
ancora più solenne dalla cupa vista del selvoso Mompantero,
dietro cui giganteggia il Rocciamelone.</p>

<p>Il Rana, ingegnere susino, cui venne affidato l'incarico di
smantellare quella fortezza, compiè il doloroso uffizio sull'incruenta
meraviglia dell'arte militare, e pianse: e Pietro Contrucci,
quando ancora le ceneri di Napoleone I dormivano sotto il salice
di Sant'Elena, colla seguente patetica epigrafe fece parlare la
rovinata Brunetta:</p>

<p class="pce">
IL VIGILE GVARDIANO DELLE ALPI<br />
POSE ME TORREGGIANTE SV QVESTO MASSO.<br />
EBBI VITA BREVE E IMMACOLATA DAL SANGVE.<br />
NAPOLEONE<br />
A VILIPENDIO MAGGIORE DEI CONQVISTATI<br />
ME VOLLE DIVELTA<br />
PER I NIPOTI DEI MIEI AVTORI.<br />
AMBI SIAM NVDE MEMORIE CON DIVERSA FAMA.<br />
VN SALICE APPENA ADDITA<br />
LA TOMBA DEL GVERRIERO.<br />
AMPIE ROVINE<br />
IL LOCO OVE IO SORSI SVPERBA</p>

<p><span class="pagenum"><a name="Page_354" id="Page_354">[354]</a></span></p>

<h3 class="p2">XXXVI.</h3>

<p class="pc1 lmid"><span class="smcap">Le Gorgie.</span></p>

<p>Lasciando le rovine della Brunetta, scesi nella via che mette al
Cenisio, e presso il ponte di S. Rocco, torcendo a destra per un
breve declivio, entrai nelle <i>Gorgie</i>, amenissimo luogo di campagna,
giustamente vantato dai Susini.</p>

<p>Lungo la riva sinistra della Dora si distende un pergolato,
nel cui fondo vidi una peschiera in erboso piano ombreggiato da
un castagno, e grotticelle incavate nel masso, e salici curvati
sulla Dora che sbocca dalle vicine rupi, e le acque del Chiauri
che, derivate dagli alti monti di Giaglione, con bella cascata giù
scendono dal fianco della montagna adiacente, spandendo una
cara armonia intorno alla casa del cav. Galassi, reliquia della
grande armata; il quale, accogliendomi in una stanza di quel suo
eden dedicata alla memoria del re Carlo Alberto, mi additò in
dodici quadri rappresentate le vicende del magnanimo ed infelice
nostro monarca. La temperatura è così mite in quel luogo riparato
dai venti aquilonari, che insieme col frassino e col castagno cresce
rigoglioso l'ulivo; e quasi direbbesi che nel verno colà vada a
rifuggirsi la primavera.</p>

<p>Chi ne' giorni sereni sul farsi del meriggio andrà a visitare le
Gorgie, vedrà la luce del sole, riflessa nelle cadenti acque del
Chiauri, dispiegarsi in leggiadra iride e colorare l'eden del Galassi.
Quivi l'animo stanco di piangere sulle rovine dei monasteri e dei
castelli, e sulle traversie dei popoli, vede sfavillante in quell'iride
una speranza, la quale annunziando una gloria superna che non
perisce mai, scende a consolare le umane sciagure.</p>

<hr class="chap" />

</div>

<p><span class="pagenum"><a name="Page_355" id="Page_355">[355]</a></span></p>

<div class="break">

<h2 class="p4">CAPITOLO TERZO</h2>

<p class="pc2 mid">DA SUSA AL PIRCHIRIANO</p>

<hr class="dec5" />

<h3>I.</h3>

<p class="pc1 lmid"><span class="smcap">Foresto.</span></p>

<p class="pn1">O leggiadre mie leggitrici, che passate per Val di Susa, se vi
piace che il nome d'un vostro diletto vi risuoni amorosamente all'orecchio,
venite con meco alla villa Balma fra i pampini, i pioppi
e gli ippocàstani della Brumera, e quivi l'eco fedele vi ripeterà
non una, ma dodici volte, la sospirata cara parola.</p>

<p>Salve, o Dora, salve, o Balma, io sclamai più volte, e l'impietrita
ninfa, la mal corrisposta amante di Narciso ripeteva i miei
saluti al patrio fiume e all'ospite gentile, mentre io mi avviava al
marmoreo villaggio di Foresto, che alle falde orientali del Rocciamelone
spunta sulla sinistra riva della Dora a due miglia da Susa.</p>

<h3 class="p2">II.</h3>

<p class="pn1">Lo svelto e bianco campanile del paesello contrasta mirabilmente
colle propinque ignude rocce di color cupo rossastro, che
tagliate a picco perpendicolarmente, d'un'altezza non minore di
500 metri, succedonsi le une alle altre con molti segni delle ripetute
rivoluzioni della natura, con ripidi solchi di viottoli e di
torrentelli, e tentate qua e là dalla mano solerte del colono alpigiano,
che raggranella un po' di terra su l'arido masso per fargli
abbracciare la vite e la spiga.</p>

<p><span class="pagenum"><a name="Page_356" id="Page_356">[356]</a></span></p>

<p>Da qualche noce soltanto è temperata quella selvaggia orridezza
presso il torrente che sbocca da una profonda caverna piena di
spavento, denominata perciò l'<i>Orrido di Foresto</i>.</p>

<p>Penetrai in quell'Orrido, che a guisa di labirinto si prolunga
entro le viscere del monte, e mi pareva di entrare in uno di
quegli spechi, d'onde il corsaro guata la ricca preda che solca
il mare.</p>

<p>Dalle ghiacciaie del Rocciamelone scendono abbondevoli acque
con gran fracasso entro la caverna, e raccoltesi in diversi bacini
incavati dalla natura e dal tempo, si riversano sopra lisce pietre
marmoree, e all'ingresso dell'Orrido scorrono spumeggiando fra
le ruote d'un molino presso una povera casetta, di là dal ponte
che traversa il torrente. Così il letto di queste acque fosse men
basso, chè potrebbero fecondare i vicini campi!</p>

<p>Uscendo dall'Orrido levai gli occhi ad ammirare le pittoresche
rocce che spaccate in cima lasciano intravvedere un po' di cielo,
e in quella vidi un'aquila che aveva in becco un serpentello.
Rimasi attonito, e una vecchierella che filava presso la casa del
molino:</p>

<p>&mdash;Non abbia paura, mi sclamò, chè San Basilio protegge questi
luoghi dai serpenti. Guardi quel masso a pan di zucchero che
è di contro a noi, e vedrà una striscia bianca. È quello il segno
rimasto d'un terribile serpente che infestava le circostanti borgate.</p>

<p>A queste parole della vecchia, Norberto Rosa, che avevo al
fianco, crollava il capo ghignando.</p>

<p>Io guardai e vidi veramente quella striscia bianca, che appellasi
comunemente il serpente di San Basilio. È una venatura del
sasso, la quale somigliando ad un lungo rettile, ha dato occasione
alla leggenda riferitami dalla credula vecchierella di Foresto.</p>

<h3 class="p2">III.</h3>

<p class="pn1">Presso a Foresto veggonsi cave di marmi bianchi e verdi, che
servono all'arte: e in quel paese come a Carrara, di frammenti
di marmo splendono anco le più umili case.</p>

<p><span class="pagenum"><a name="Page_357" id="Page_357">[357]</a></span></p>

<p>Andammo alla villa dell'avvocato Luciano Genin sindaco del
paese: ella ride fra le reliquie d'un tempio sacro alle Dee matrone,
secondo si ritrae dalle iscrizioni di parecchie lapidi scoperte
ivi in un giardino. Trovai già memorie di queste divinità
salutari sulle cime del Monginevra; ma in Foresto direbbesi che
duri tuttavia il loro culto, e il risorto loro santuario sia la villa
Genin.</p>

<p>In sull'imbrunire, stando noi per accommiatarci, i nostri gentili
ospiti, in compagnia del gioviale parroco del paese, ci condussero
fino a notte fra i meandri de' boschetti e le aiuole del giardino,
e quindi, come per caso, ci fecero riuscire in un pergolato sotto
la cupola fronzuta d'un verde pinacolo, che rischiarato da molte
faci, offerse la vista d'una lauta cena, quasi per virtù d'incanto
imbanditaci e presieduta dall'amabile consorte del sindaco, vera
dea matrona del luogo.</p>

<p>Sedemmo a mensa, e venuti a discorrere d'agricoltura, il sindaco
mi comunicò un suo molto bene studiato progetto per assicurare
al paese l'abbondanza dell'acque anche ne' tempi di più
ostinata siccità. Egli vorrebbe derivare dal Rocciamelone per un
traforo di non oltre a 180 metri, ne' gioghi adiacenti al villaggio,
parte delle acque de' ghiacciai, le quali servirebbero così
a meglio irrigare non solo i campi di Foresto e di Mompantero
ai tempi asciutti, ma ad accrescere il volume delle acque della
Dora, talvolta scarsa anch'essa ai bisogni dell'agricoltura; il che
tornerebbe a grande benefizio delle lontane campagne, principalmente
del territorio di Torino, e gioverebbe eziandio e precipuamente
alle macchine degli opificii e all'igiene della capitale.</p>

<p>Stupii che la spesa di questa altrettanto utile quanto desiderata
opera non verrebbe ad eccedere i sessantamila franchi; di
che l'utilità grande accoppiata all'economia dovrebbe raccomandare
l'impresa agli amministratori della cosa pubblica.</p>

<p>Mentre il sindaco ragionava dei vantaggi dell'acqua, noi sperimentavamo
quelli del vino. I vini generosi di Sant'Eusebio, spesso
cantati dal mio Norberto, e quelli di Foresto, che pur dovrebbe
cantare, diffondevano l'ilarità nel convito, talchè i severi quesiti<span class="pagenum"><a name="Page_358" id="Page_358">[358]</a></span>
di pubblica economia diedero luogo alle ingenue arguzie del
parroco, allegro servo del Signore, che coll'assiduo suo intercalare
<i>quel che è, è</i>, troncava ogni controversia, e ci invitava a toccare
i bicchieri.</p>

<p>&mdash;Come ti piace questo parroco? mi domandò Norberto.</p>

<p>&mdash;Mi pare, rispos'io, che il versetto servite <i>Domino in laetitia</i>,
e l'altro <i>jugum suave est</i>, siano scritti per lui.</p>

<p>&mdash;Hai ragione, mi replicò egli. Se tutti i preti gli somigliassero,
il cielo non ci perderebbe nulla, e la terra ci guadagnerebbe
moltissimo.&mdash;</p>

<h3 class="p2">IV.</h3>

<p class="pc1 lmid"><span class="smcap">Bussoleno e Chianocco.</span></p>

<p class="pp6h p1">
Spesso in poveri alberghi e in picciol tetti,<br />
Nelle calamitadi e nei disagi,<br />
Meglio s'aggiungon d'amicizia i petti,<br />
Che fra ricchezze invidïose ed agi<br />
Delle piene d'insidie e di sospetti<br />
Corti regali e splendidi palagi,<br />
Ove la caritade è in tutto estinta,<br />
Nè si vede amicizia se non finta.</p>

<p class="p1">Questa ottava dell'Ariosto un bel mattino mi suonò più che
bella e soave in Bussoleno, paesello diviso dalla Dora, con
vecchie mura merlate e case di stile gotico. Ad una balza vicina,
cinto di quattro torri, gli si atterga pittorescamente il Castel
Borello, abitato beatamente da un caro ex-arciprete.</p>

<p>Un cortese dottore di medicina, che mi accompagnava e trametteva
le sue notizie al continuo mormorar della Dora, mi additava
a mezzogiorno i monti della <i>Balmetta</i>, e alle loro falde le
cave di <i>San Basilio</i>, cave di serizzo, specie di granito, e verso
tramontana l'alpe di <i>Balmafol</i> colla miniera di calcopirite ramifera,
somigliante a quella delle cave svedesi, e la <i>Faucimagna</i>,
gola di esteso monte che vantasi della <i>Fuggiera</i>, cava di marmo<span class="pagenum"><a name="Page_359" id="Page_359">[359]</a></span>
verde serpentino, quello che più si approssima al verde antico.
Ivi giganteggia l'arido picco de' <i>Tre denti</i>, così chiamato da tre
punte che si dispiccano al vertice della <i>Faucimagna</i>. Visitammo
la chiesa parrocchiale, sormontata da un antico campanile, e
nel ritornare ci abbattemmo in una allegra compagnia di villani
e villanelle, che, adorna di rosse nappe alle cuffie ed ai cappelli,
e con mazzolini di fiori al petto ed in mano, iva alternando
canti e danze al suono d'un violino.</p>

<p>&mdash;Che cosa è questo tripudio? io chiesi al mio cicerone.</p>

<p>&mdash;È una pastorella dei monti di Cesana, che va a sposarsi
con un giovane qui delle vicine borgate di <i>Mattie</i>.</p>

<p>Intanto che il mio cicerone mi dava questa notizia, la sposa
spiccatasi dalla comitiva, e lesta come una camozza delle sue
montagne, era venuta ad attaccarmi un roseo fiocco sul petto.</p>

<p>&mdash;Che fate, mia bella sposa! gridai io alla vista di quella
strana decorazione.</p>

<p>&mdash;Che? Non conosce più la Lucia di Bousson?</p>

<p>&mdash;La Lucia di Bousson! La figlia del pastore Giacomo, che
con tanta cortesia mi accolse ospitalmente nella sua capanna,
quand'io, malconcio da pioggia dirotta, scendeva dal Monginevra?
Oh! sì, sì che ti riconosco agli occhi cilestri ed al labbro di
corallo, ed alle trecce d'oro che oggi, siccome quel giorno, si
diffondono fra i gigli e le rose del vivace sembiante.</p>

<p>Dietro alla sposa era pur venuto, non senza sospetto, lo sposo;
se non che appena seppe che io conosceva il padre di Lucia, fece
vive istanze perchè andassi a prender parte al convito nuziale.</p>

<p>Lo ringraziai del cortese invito, perchè la gita era troppo
lunga, e io desiderava visitare il villaggio di Chianocco, per dove
c'incamminammo, lasciando che gli sposi, coll'allegra comitiva,
si godessero tutto quanto <i>il più bel giorno della vita</i>, come lo
chiama lo Scribe.</p>

<h3 class="p2">V.</h3>

<p class="pn1">&mdash;Ha fatto male, mi disse l'accorto mio cicerone, a non<span class="pagenum"><a name="Page_360" id="Page_360">[360]</a></span>
accettare l'invito degli sposi. Si sarebbe spassato davvero. Le
prime accoglienze che la suocera suol fare alla nuora son tali
da piacer anche ad un poeta.</p>

<p>&mdash;Dice davvero?</p>

<p>&mdash;Certamente. Ecco come si fanno le cose. Quando la brigata
giunge alla casa dello sposo, trova chiusa la porta; la nuora
picchia tre volte; al terzo picchio si apre, e in sulla soglia si
affaccia la suocera, burbera nel volto, colla mestola appesa alla
cintura, e comincia questo dialogo con la nuora:</p>

<p>&mdash;Che cosa volete?</p>

<p>&mdash;Entrare in vostra casa, e obbedirvi in quanto vi piaccia
di comandarmi.</p>

<p>&mdash;Eh! Voi altre ragazze leggiere e capricciose ben altro
avete in capo che l'assetto della casa.</p>

<p>&mdash;Lasciatemi provare e vedrete.</p>

<p>&mdash;Ma qui si tratta di pascolare e mugnere gli armenti.</p>

<p>&mdash;Ed io pascolerò e mugnerò gli armenti.</p>

<p>&mdash;Di tagliare il fieno e lavorare i campi.</p>

<p>&mdash;Ed io taglierò il fieno e lavorerò i campi.</p>

<p>&mdash;Di alzarsi la prima e coricarsi l'ultima, perchè la vecchia
suocera possa alzarsi l'ultima e coricarsi la prima.</p>

<p>&mdash;Ed io farò anche questo.</p>

<p>&mdash;Ma voi verrete meno a tante fatiche.</p>

<p>&mdash;Iddio e vostro figlio mi aiuteranno.</p>

<p>A queste affettuose parole la suocera smette l'aria sua burbera,
e stringendosi amorevolmente fra le braccia la nuora:</p>

<p>&mdash;Vieni, figlia mia, le dice, vieni, e possa tu non mai scordarti
delle fatte promesse.</p>

<p>Poi, levandosi la mestola dalla cintura, la consegna alla sposa,
che da quell'istante fa gli onori della casa, e invita tutta la
compagnia a prender posto al banchetto di nozze; nel quale v'ha
ciò di curioso che, mentre ciascun convitato ha la sua posata,
lo sposo e la sposa, seduti l'uno accanto all'altro, mangiano
entrambi nello stesso piatto, e bevono allo stesso bicchiere,
quasi a significare che da quell'ora in poi vi è tra loro perfetta<span class="pagenum"><a name="Page_361" id="Page_361">[361]</a></span>
comunanza di vita. Insomma le ripeto, conchiudeva il dottore,
che a queste nozze di villaggio ella avrebbe passato un bel
giorno, e ha fatto male a non accettar l'invito.</p>

<p>&mdash;E a me pare, al contrario, di aver fatto molto bene.</p>

<p>&mdash;E perchè?</p>

<p>&mdash;Perchè vossignoria mi apprese in pochi minuti quanto io non
avrei facilmente saputo nel villaggio di Mattie in tutto il giorno.</p>

<h3 class="p2">VI.</h3>

<p class="pn p1">Questo racconto sente del ritratto che il libro dei Proverbi fa
della donna massaia, la quale, traendo alla rocca la chioma,
vigila al buon governo della famiglia; e mi ricorda altresì certe
costumanze di feste nuziali, che trovai in un villaggio delle Calabrie,
dove il popolo conserva l'idioma, i riti religiosi e i costumi
de' suoi padri albanesi.</p>

<p>Quivi la suocera all'entrata della casa avvolge un lungo nastro
color di rosa dietro alle spalle degli sposi, e congiungendone i
capi innanzi al petto, trae seco la desiderata coppia, rappresentando
così uno stretto vincolo d'amore. Poscia i parenti e gli
amici insieme cogli sposi stendono le mani intrecciandole a modo
di corona nello spianato innanzi alla porta della casa e a suono
di musiche cominciano una ridda lietissima, cantando ad un
tempo in lor favella consigli e ammonimenti alla sposa, che
somigliano in parte a quelli della nostra suocera delle Alpi Cozzie.</p>

<p>La moderna civiltà bandisce, siccome fole, dalle superbe città
queste simboliche cerimonie, e riduce le feste nuziali ad un atto
notarile, ed al calcolo di alcune cifre: ed io amo ancora cercarne
la poesia rifuggita fra il buon popolo dei monti, ove col suo
canto e le sue corone rifiorisce il patto più solenne della vita.</p>

<h3 class="p2">VII.</h3>

<p class="pn1">Fra questi pensieri giugnemmo alle pendici dell'opposta montagna
meridionale al villaggio di Chianocco; e qui, a costo di<span class="pagenum"><a name="Page_362" id="Page_362">[362]</a></span>
essere tacciato di monotono scrittore, non voglio passare sotto
silenzio l'Orrido di Prabecco, detto anche di Chianocco, dal nome
del villaggio, orrido non meno pittoresco di quello di Foresto.</p>

<p>La montagna calcarea spaccata o dal lungo lavoro del torrente
che vi passa, o da qualche geologico rivolgimento, offre uno spettacolo
tanto sublime, che mi sentii l'animo trasportato ora alla
spelonca di Collepardo nello Stato Romano, presso la Certosa di
Trisulti, ed ora al deserto del Battista nella vicinanze di Betlemme.
Una voragine tenebrosa si volge a modo d'immane serpente nelle
viscere della montagna, ed io, aggirandomi più volte fra lo svolazzare
dei corvi, varcai il torrente che mi contendeva il passo
fra le gigantesche erte rocce che, inarcandosi in sul vertice,
si approssimano, quasi una forza misteriosa le portasse a congiungersi.</p>

<p>Colà nulla mi sorrideva, se ne levi qualche raggio di sole, che,
penetrando dalle fenditure, si rifletteva nell'argentea schiuma
dell'acque e ne' marmi di vario colore, i quali, luccicando, formavano
una specie di mosaico nel letto del torrente. Dopo essermi
di molto inoltrato, tornando sulle mie orme, all'orlo della caverna
mi si affacciò un alto picco detto la <i>Roccaforte</i>, così appellato dall'apparenza
che ha d'una grossa muraglia di castello.</p>

<p>Uscito dalla tenebría della spelonca, andai, per serenarmi lo
spirito, nella casa del prevosto Cibrario, venerando vecchio, pastore
di Chianocco. Ed egli, accoltomi con atti di squisita cortesia,
mi parlò del torrente che sbocca dall'Orrido di Prabecco, e della
costernazione del suo gregge, quando, nel mattino del 18 ottobre
1846, l'acque grosse devastarono lì presso il molino, ponti e
case, e per una porta, or fatta da lui murare, irruppero nel santuario
seco trascinando alberi e macerie d'ogni maniera, e, condottomi
nella chiesa:</p>

<p>&mdash;Qui, sclamava con voce affannosa, qui, nella chiesa l'acqua
si era levata all'altezza di un metro e mezzo, e sovr'essa galleggiavano
travi e ruote del molino colle croci, e i candelabri, e
gli arredi della casa del Signore.&mdash;</p>

<p>Così dicendo il buon pastore dai bianchi capegli, sembrava afflitto<span class="pagenum"><a name="Page_363" id="Page_363">[363]</a></span>
come se ancora lo ferissero i lamenti del suo gregge, e
l'onda sacrilega si agitasse intorno agli altari.</p>

<p>Domandai al prevosto se erasi preso alcun provvedimento o
riparo contro alle nuove inondazioni e ai danni del torrente.</p>

<p>&mdash;Nulla, mi rispose reciso: quattro inondazioni sopravvennero
di poi con danno gravissimo.</p>

<p>&mdash;Che si avrebbe a fare?</p>

<p>&mdash;Rompere la <i>Roccaforte</i> che chiude l'imboccatura del torrente,
e basterebbe.&mdash;</p>

<p>Mi accommiatai dallo zelante prevosto augurando che il suo
desiderio si adempiesse o che altro rimedio si trovasse alla salute
del villaggio.</p>

<h3 class="p2">VIII.</h3>

<p class="pn1">Il sole era tramontato dietro i gioghi del Cenisio, e la notte
stendeva le tenebre sulle capanne di Chianocco. Lo splendore
delle stelle, il lume delle lucerne dei casolari riflesso nelle invetriate,
e le lampane appese nella via a divote imagini, rischiarando
que' luoghi alpestri, insegnavano il cammino al mio cicerone, il
dottore, che andava visitando alcuni infermi. Accompagnandolo al
salutare ufficio entrammo in una casa rischiarata da insolita luce,
e quivi ci si offerse una scena quale in vita mia non vidi mai.</p>

<p>Un gatto nero dagli occhi scintillanti miagolava fra gli arnesi
della cucina, in mezzo alla quale ardeva gran fiamma sotto un
paiuolo pieno d'acqua. Uomini e donne, armati di bastone, vi si
affaccendavano intorno e attizzavano il fuoco. La più attempata
di quelle donne, mormorando parole misteriose, gettò nel paiuolo
a determinati intervalli sette piccoli chiodi, sette ramoscelli di
rosmarino, sette foglie di malva con altre erbe. Mentre il paiuolo
bolliva, tutta quella gente con piglio sdegnoso faceva intorno una
sorta di ridda, battendo sul paiuolo con ripetuti colpi di bastone.</p>

<p>Il gorgoglìo dell'acqua tinta di strana mistura, le mistiche parole
piene d'ira, e quel continuo aggirarsi a tondo di gente convulsa,
mi ricordarono i due versi del tragico inglese nel suo <i>Macbeth</i>, che<span class="pagenum"><a name="Page_364" id="Page_364">[364]</a></span>
si riferiscono alla tregenda delle streghe, e che nel ritmo originale
sono maravigliosi pel suono delle voci rispondente al subbietto:</p>

<p class="ppn4 p1"><i>Double, double toil and trouble;<br />
Fire, burn, and, couldron, buble.</i><br />
Raddoppiate, raddoppiate fatiche e cure;<br />
Abbrucia, o fuoco, e tu, caldaia, gorgoglia.</p>

<p class="p1">Mentre io abbacava per iscoprire la ragione di quel ballo infernale,
il medico tornava dalla vicina cameretta, annunziando che
l'ammalato era in via di guarigione. Allora i parenti ed amici dell'infermo
rinnovarono i loro balli con grida di gioia ripercotendo
il fumante paiuolo.</p>

<p>Uscito di là, chiesi al dottore che mai significasse quello strano
spettacolo, che ricordava le nordiche scene delle streghe.</p>

<p>&mdash;Ella ha colto nel segno, mi rispose il medico: quella rustica
gente attribuisce l'infermità del vecchio suo congiunto ed amico
al sinistro incontro d'una povera vecchia sdentata, che si regge
a stento sulle gruccie, ed è in voce di maliarda; e crede inoltre
che i perniciosi effetti della malìa possano essere cacciati colle
ridde, cogli scongiuri e colle battute de' bastoni, che vanno a
ripercuotersi su la strega istessa. Onde quando io dissi loro che
presto risanerebbe, n'esultò riferendolo non tanto alla scienza del
medico, quanto alla sua arte di cacciar le malìe.</p>

<p>&mdash;Durano dunque tuttavia le superstizioni che tormentarono
la Maddalena Rumiana? io interruppi.</p>

<p>&mdash;Non ne faccia tanto le maraviglie, proseguì il dottore: qui
si ha pur troppo ancor fede negli incantesimi e nelle arti diaboliche;
alle quali spesso il volgo attribuisce i malanni della vita.
Non è gran tempo che tumultuarono questi villici, tenendo per
fermo che i diavoli su queste rocce rompessero battaglia fra
loro, perchè si era veduto levarsi un gran polverìo a intenebrare
l'aria. Era un cedimento di monte che nello sprofondare aveva
levato quel polverìo straordinario, creduto effetto di battaglia
infernale. È tale fra questa gente la credenza nelle malìe, che<span class="pagenum"><a name="Page_365" id="Page_365">[365]</a></span>
si hanno in gran conto i libri di negromanzia, coi quali pretendesi
di evocare il malo spirito, interrogarlo, richiederlo di
consigli e d'aiuti, ed ottenerne risposte acconce al bisogno, in
ispezie per iscoprire tesori, e per mezzo di strane parole e strane
erbe fra le quali è molto in credito la <i>fuggia</i> (in francese
<i>fougère</i>), la felce, pianticella medicinale con foglie oblunghe,
sottili e frastagliate, che s'alza a un metro e mezzo, e che
dal negromante deve essere calcata a mezzanotte, al chiarore
d'una lanterna, con formule determinate nei libri di magia.
Oh! quante volte qui tocca al medico d'incontrarsi colle credute
maliarde presso gli infermi, ai quali alcuna fiata, a dir vero,
prestano rimedi salutari, accompagnandoli però sempre con
istrani scongiuri. Ecco, per esempio, quali parole la maliarda
del contado brontola su la risipola applicando il suo impiastro:</p>

<p class="ppn6 p1">
Se è rossa&mdash;che se strozza,<br />
Se è bianca&mdash;che se scianca,<br />
Se è griza&mdash;che se sfriza,<br />
Se è neira&mdash;che se speila!</p>

<p class="p1">Raccapricciai che qui sulle rive della Dora, dove è accolto il
fiore degli ingegni italiani, e all'ombra del vessillo tricolore cresce
una nuova civiltà, possano tuttavia allignare superstizioni di tal
fatta, nè si cerchi modo a diradicarle.</p>

<p>&mdash;In ciò molto potrebbero i preti, mi rispose il medico.</p>

<p>&mdash;E i medici non potrebbero nulla?</p>

<p>Il medico tacque.</p>

<h3 class="p2">IX.</h3>

<p class="pn1">Ed eccovi, miei cortesi lettori, un bel mattino e una trista
sera. In Bussoleno fui lieto di apprendere imitabili costumanze
che abbelliscono le feste nuziali delle campagne, e meglio dei
profumati nostri epitalamii insegnano il governo della famiglia;<span class="pagenum"><a name="Page_366" id="Page_366">[366]</a></span>
e in Chianocco dolorai vedendo il villaggio in balìa d'un torrente,
e il popolo in balìa della superstizione, torrente ben peggiore
dell'altro.</p>

<h3 class="p2">X.</h3>

<p class="pc1 lmid"><span class="smcap">San-Giorio.</span></p>

<p class="pn1">Ad un miglio da Bussoleno, sulla riva destra del nostro fiume,
s'incontra San-Giorio, paese che da mezzogiorno a ponente si
distende a piè d'una giogaia da cui sorgono malinconiche le solitarie
rovine d'un castello feudale. L'edera si va abbarbicando fra
le fenditure delle grosse muraglie cadenti e per le vuote pareti
della quadrangolare chiesuola, e intorno alla rotonda torre merlata
che sovrasta gigantesca. Dal mezzo della torre guardava a tramontana
una loggia, come accenna attiguo ad una porta il
lungo trave sporgente. Da quell'alta loggia, lo attesta costante
tradizione, venivano precipitati giù per l'erta scogliera perpendicolare,
nuova rupe tarpea, i dannati all'ultimo supplicio, e
percotendo nei sottoposti ignudi scogli, tingevano del loro sangue
le chiare acque della Dora, che bagna le falde alla orrida rupe
del castello.</p>

<p>Confortiamo lo sguardo nella distesa dei monti che a tramontana,
sul lido sinistro del fiume, a modo di anfiteatro, s'inarcano
dal bianco campanile di Foresto alla bruna torre di San Didero
(Desiderio).</p>

<p>Nella stagione primaverile la vaga famiglia degli augelli, e
la rosa e il gelsomino, e i candidi fiorellini del mandorlo e del
pero, i purpurei del persico e i bianco-rossi del melo e le infinite
qualità di erbe aromatiche fra il verde del castagno, del rovere,
del salice e del pioppo, e fra le ghirlande de' pampini spandono
ineffabile gaiezza intorno alle capanne dì Chianocco e sul turrito
castello di Bruzzolo, memorabile pel trattato quivi sottoscritto
nel 1610 da Enrico IV di Francia con Carlo Emanuele di Savoia;
e fra i molti casolari, che sparsi in ogni parte della cerchia alpestre,<span class="pagenum"><a name="Page_367" id="Page_367">[367]</a></span>
coronati di verzura, sembrano appesi ai ciglioni della
montagna, e in mezzo a tanta esultanza della commossa natura,
le Alpi Cozzie nel canto dei pastori e dei coloni intonano a Cristo
l'inno della risurrezione e dell'amore universo.</p>

<h3 class="p2">XI.</h3>

<p class="ppn6 p1">
Zefiro torna, e 'l bel tempo rimena<br />
E i fiori e l'erbe, sua dolce famiglia,<br />
E garrir Progne e pianger Filomena,<br />
E primavera candida e vermiglia.</p>

<p class="pn1">Con questi soavissimi versi del Petrarca salutiamo il 23 aprile,
giorno festivo a San Giorgio, da cui con voce corrotta si appella
forse il paese; comechè altri ne voglia trarre la denominazione
da un Giorio, martire della legione Tebea.</p>

<p>Squillano le campane della chiesa parrocchiale e suonano le
musiche nelle vie stipate di popolo. Le quattordici borgate di San-Giorio
oggi riposano dai lavori campestri, e i loro abitanti dalle
balze meridionali sono discesi in gran folla a far baldoria con quei
di Bussoleno, di Villarfocchiardo e di altri circostanti paesi, mentre
su le spalle di quattro divoti, fra i canti e le fiaccole dei sacerdoti
viene portata in processione una statua di legno, che rappresenta
San Giorgio a cavallo, il santo patrono della cavalleria, splendido
la testa di piumato cimiero e il petto di aurea corazza, col brando
nella destra. Ma quello che attira la moltitudine de' curiosi non è
tanto la processione di San Giorgio, quanto lo spettacolo degli
spadeggiatori, che, chiuso il capo in un elmo adorno di piume e
di nastri, la accompagnano, brandendo enormi spadoni e indossando
una strana assisa, con cui pare vogliano imitare le fogge
guerresche usate nelle età di mezzo. Io non li saprei descrivere
meglio di quello che facesse Norberto Rosa nel 1843<a name="FNanchor_17_17" id="FNanchor_17_17"></a><a href="#Footnote_17_17" class="fnanchor">[17]</a>.</p>

<p>«Gli spadeggiatori non camminano mai passo passo, ma a<span class="pagenum"><a name="Page_368" id="Page_368">[368]</a></span>
salti a salti l'un dopo l'altro, o a due a due: fatti due salti in
avanti, il primo spadeggiatore si volge indietro, batte la lama
della sua lunga spada contro quella del compagno che gli vien
dietro, e poi torna a far due passi, e poi torna a toccar la
spada, e via via. Quando la brigata e la processione si ferma,
gli spadeggiatori si fermano anch'essi, ma in una posizione
guerriera, cioè colla mano sinistra sul fianco, colla destra
orizzontalmente distesa, tenendo impugnato il manico dello
spadone, la cui punta va ad appoggiarsi in terra. Le figure
poi, i giuochi, i salti, le parate, le contorsioni, le smorfie
somme che questi strani visacci fanno, sono infinite. Ora si
abbassano tutti due, o tutti quattro, o tutti otto quasi a terra,
tenendo i rispettivi spadoni a due mani, quasi che vogliano
forbirne la lama nel suolo. Ora gettano gli spadoni in aria
capovolti e li riprendono con assai maestria pel manico. Ora
si cambiano in aria i rispettivi spadoni, gittandoseli l'un l'altro
a non poca distanza».</p>

<h3 class="p2">XII.</h3>

<p class="pn1">In tali guise armeggiando e danzando bizzarramente gli spadeggiatori
accompagnano la processione. Il più bello della bizzarra
mostra segue sul prato <i>Paravì</i>. Quivi fra il popolo accorrente
rappresentano una scena di rivolta contro il loro duce. Egli
si difende dai nemici colla destrezza del suo brando, ma solo
non può resistere a lungo contro i molti, nei quali pari alla forza
è l'ira. Gli è necessità fuggire. Inutile fuga! I ribelli lo inseguono,
lo assalgono, e, prostratolo a colpi di spada e con spari
di pistola, lo finiscono.</p>

<p>Vittoriosi si guardano l'un l'altro, quasi interrogandosi: cauti
s'accostano, origliando, al vinto duca, e fatti certi che più non
respira, copertolo di erba sel portano via.</p>

<p>Quindi acclamano un altro signore; e il nuovo duce adorno
di purpuree seriche insegne, con lungo cappello guernito di penne
nere di struzzo, è onorato da' suoi guerrieri e presentato di fiori<span class="pagenum"><a name="Page_369" id="Page_369">[369]</a></span>
da tre avvenenti donne. Gli viene pure offerta la tazza delle feste,
che spumeggia di vino, ed egli beve esultante, e getta la tazza
che ad altri più non deve servire. Eccolo portato su le spalle
dei suoi prodi, colla mano sinistra alla cintola, e due alabarde
incrociate strette nella destra, percorre trionfante il paese fra le
musiche e le acclamazioni del popolo.</p>

<h3 class="p2">XIII.</h3>

<p class="pn1">Sono grotteschi, a dir vero, questi simulacri di antiche lotte.</p>

<p>Un tempo gli spadeggiatori di Val di Susa uscivano nei giorni
solenni da diversi paesi ad accompagnare le feste religiose e civili;
ma da qualche anno que' di Giaglione, di Venaus e di Chiomonte
hanno deposto l'elmo e la serica sopravvesta, e gettato lo
spadone fra i vani arnesi delle loro terre. Ultimi e soli rimasero
gli spadeggiatori di San-Giorio; e ben era loro debito tener
vivo un tal costume nelle Alpi Cozzie, per onorare il santo patrono
della cavalleria; imperocchè vogliono alcuni che la loro
origine si abbia a cercare tra i gladiatori romani, o tra gli ordini
dell'antica cavalleria; altri ne cercano l'origine tra i martiri
della legione tebea, ed altri, assegnando loro un'origine
meno gloriosa, li credono reliquie de' tanti mimi e buffoni che
trastullavano i tirannelli.</p>

<p>In tanta discrepanza di opinioni interrogai il degno prevosto di
San-Giorio, G. B. Pettignani, che mai significasse la strana
scena testè rappresentata nel prato <i>Paravì</i>; e presso la torre quadrangolare
che fiancheggia la sua casa, innanzi alla gemebonda
fontana che gl'irriga il pensile giardino, egli gentilmente così
mi rispose:</p>

<p>&mdash;Probabilmente è una di quelle tante scene del medio evo,
in cui, come a Cesana e ad Ivrea, il popolo si sbarazza del suo
oppressore.</p>

<p>&mdash;Appunto così e non altrimenti, sclamò l'egregio avv. Gianone
di Bussoleno, che mi era compagno. Appunto così, e non
altrimenti si ha da interpretare, come nella festa del <i>Barro</i>, da<span class="pagenum"><a name="Page_370" id="Page_370">[370]</a></span>
due anni, con dispiacere di molti, cessata nel mio paese. Colà
nel pomeriggio del giorno di Pasqua, nella sala del Comune,
convenivano i membri del Consiglio, a ciascuno dei quali era
consegnato un grosso fuso, nelle due estremità munito di punte
di ferro. Quindi fra le musiche, e con gran seguito di popolo, si
andava nel prato del <i>Barro</i>, dove, sorteggiati que' consiglieri,
partivansi in due campi, e, fissato il segno del bersaglio, giocavano
a chi meglio vi colpiva, e i vinti pagavano le spese del
convito alla festante brigata.</p>

<p>La festa dei fusi ricorda una magnanima nostra popolana,
che, tentata da lascivo feudatario, vuolsi che in petto gli abbia
confitto il fuso ad arte ferrato, e tolta così di pericolo la sua
onestà, e liberata da un tiranno la nostra patria. E il nome
<i>Barro</i> ricorda un benemerito Bussolenese, che per testamento
legava al Comune la proprietà d'un suo prato, a condizione
che ogni anno vi si facesse il giuoco dei fusi, che in segno di
riconoscenza verso il gentil donatore, assunse il nome di giuoco
del <i>Barro</i>. Bell'esempio di giustizia e di virtù cittadina!</p>

<h3 class="p2">XIV.</h3>

<p class="pn1">Le strade ferrate e il telegrafo confondono a poco a poco in
una famiglia le stirpi diverse, e quella multiforme poesia che
nasceva dalla varietà dei caratteri, delle leggi, degli usi e
dei costumi, si va grado grado armonizzando nel duplice canto
dell'uguaglianza e dell'industria. Noi salutiamo gli acquisti della
civiltà; però vorremmo eziandio conservati certi usi e certe
feste, così religiose come civili, che, ricordando le virtù degli
avi, stimolano i nipoti ad emularle. Ci piacciono pertanto gli
spadoni di San Giorio e i fusi del <i>Barro</i> (come in Bussoleno
l'avvocato Rivetti con molta cortesia me li mostrò nella sala
del Comune), perchè attestano che il popolo delle Alpi Cozzie
fu in ogni tempo belligero ed amico a libertà, e che seppe mai
sempre meritarsi il titolo di guardiano delle porte d'Italia.</p>

<p><span class="pagenum"><a name="Page_371" id="Page_371">[371]</a></span></p>

<h3 class="p2">XV.</h3>

<p class="pc1 lmid"><span class="smcap">Il Sasso d'Orlando e la Grotta di San Valeriano.</span></p>

<p class="pn1">Dagli spadeggiatori di San-Giorio ai cavalieri erranti di messer
Lodovico Ariosto è facile il passo.</p>

<p>Alla destra della Dora, fra <i>Villarfocchiardo</i> e Borgone, a
pochi passi dall'antica strada reale, mi venne mostrato un sasso
che, secondo una falsa tradizione, sarebbe quello che il disperato
Orlando spaccò colla sua famosa Durindana, quando vi
lesse incisi i nomi di Angelica e di Medoro e le parole che
facean fede dei loro beati amori.</p>

<p>Dico, secondo una falsa tradizione; imperocchè al di là delle
Alpi è il teatro immaginato dall'Ariosto, in cui vien descritta
la grotta,</p>

<p class="pc1 reduct">Dove Medoro insculse l'epigramma,</p>
<p class="pr6 reduct"><span class="smcap">(Ariosto)</span></p>

<p class="pn1">che trasse il geloso nipote di Carlomagno ad atti inauditi di
disperazione; senzachè i dintorni di Villarfocchiardo, sebben
lieti di acque e di selve, non corrispondono agli incantevoli
luoghi, ritratti con poetici colori dall'Ariosto.</p>

<p>Il sasso mostratomi presso il ponte della <i>Giaconera</i> sorge a
fior di terra, è lungo circa tre metri, ma non vi si vede
fenditura di sorta, sibbene un'incanalatura condotta a colpi di
scarpello. Certo è però che la cascina, innanzi alla quale è il
sasso, si chiama anche oggidì la cascina Rolando, che suona
a un dipresso Rutlando, il vero nome del Duca d'Anglante,
mutato dagl'Italiani in quello di Orlando per maggior dolcezza
di suono.</p>

<p>Un altro particolare diè vigore alla falsa tradizione. Nella
cascina Rolando, antico rustico edifizio con due finestre di stile
gotico e con merli anneriti dal tempo, a cavaliere della porta<span class="pagenum"><a name="Page_372" id="Page_372">[372]</a></span>
d'ingresso, era dipinta sulla facciata una Madonna, e in diverse
parti lo stemma gentilizio della famiglia Carroccio Fiocchetto,
che teneva il feudo di Villarfocchiardo. Inoltre si vedeva figurato
un guerriero a cavallo con elmo piumato in testa, ed armato
la destra di lunga spada. Forse in quel guerriero si è voluto
rappresentare San Giorgio o San Martino, ma il volgo credette
ravvisarvi il furioso Orlando. Il tempo e le piogge hanno pressochè
cancellato l'affresco della Madonna, e soltanto rispettarono
qualche testa, qualche zampa dei leoni dello stemma gentilizio;
e del sognato Orlando sono rimaste solo le piume del cimiero
e la punta di Durindana.</p>

<p>Checchè ne sia, il sasso d'Orlando in Val di Susa venne
ricordato eziandio da scrittori stranieri. Ne parla il Valéry
nell'opera <i>Curiosités et anecdotes italiennes</i>, e porta a testimonianza
il Lalande, che <i>«raconte avoir ouï dire qu'à trois lieues
de Suse on voyait une figure de Roland, et que l'on y montrait
une pierre énorme fendue par lui d'un coup de son épée, suivant
la tradition du pays»</i>.</p>

<p>Io, guardando la parete merlata del podere, mi assisi nello
spianato erboso, innanzi l'antico edifizio, sullo spaccato sasso di
Orlando. Un contadino, che mi ci scorse, additommi su la rustica
muraglia lo sbiadito guerriero:</p>

<p>&mdash;Quello è Orlando, mi disse.</p>

<p>E accennando dove io sedeva:</p>

<p>&mdash;Questo è il sasso spaccato da Orlando Furioso.</p>

<p>Alle parole del colono, meglio che alla lezione d'un retore, io
mi sentii spirare d'intorno un'aria piena di romanzesca poesia;
imperocchè dalla leggenda del villano traluceva una cara pagina
dell'Ariosto, trasportata sulle rive della nostra Dora e vivificata
negli affetti del buon popolo alpigiano, che intorno a quel sasso e
innanzi alle reliquie di quel dipinto ricorda le corse vittoriose fatte
in Val di Susa da Carlomagno e da' suoi paladini.</p>

<p>Al mormorìo delle limpide acque della Dora, e in cospetto alle
folte selve che colà ammantano i circostanti piani e le pendici, io
immaginava una spelonca presso il sasso famoso, e deliziandomi<span class="pagenum"><a name="Page_373" id="Page_373">[373]</a></span>
in tali immagini, ripeteva con l'Ariosto le soavi parole di
Medoro<a name="FNanchor_18_18" id="FNanchor_18_18"></a><a href="#Footnote_18_18" class="fnanchor">[18]</a>:</p>

<p class="pp6h p1">Liete piante, verdi erbe, limpide acque,<br />
Spelonca opaca e di fredde ombre grata,<br />
.&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;<br />
.&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;<br />
.&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;<br />
.&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;<br />
Io povero Medor ricompensarvi<br />
D'altro non posso, che d'ogni or lodarvi;</p>
<p class="pp6h">E di pregare ogni signore amante,<br />
E cavalieri e damigelle, e ognuna<br />
Persona, o paesana e vïandante,<br />
Che qui sua volontà meni o fortuna;<br />
Ch'all'erbe, all'ombra, all'antro, al rio, alle piante<br />
Dica: Benigno abbiate e sole e luna,<br />
E de le Ninfe il coro, che provveggia<br />
Che non conduca a voi pastor mai greggia.</p>

<h3 class="p2">XVI.</h3>

<p class="pn1">Mentre io m'inebbriava negli estri d'Ariosto, e mi vedeva
innanzi Orlando investito dalle furie della gelosia, ecco all'improvviso
avanzarsi a cavallo, e con grande celerità, un giovane animoso,
scintillante negli occhi neri. Era il dottore Rumiano, mio
conoscente, che in atto amichevole veniva a stendermi la destra,
e, sapendo i miei desiderii, profferivasi di guidarmi sulla riva
sinistra del fiume ad una grotta memorabile, un tempo abitata da
un santo, onde si è diffusa nel popolo una pia tradizione.</p>

<p>Accettai di buon grado l'invito. Salutammo Villarfocchiardo,
i suoi annosi castagni e le reliquie dì due antichi monasteri benedettini;
e quindi varcammo la Dora sul ponte della <i>Giaconera</i>,
bellissimo ponte in pietra a tre archi, che illustra il regno di Carlo
Alberto, e costò poco meno d'un milione di franchi e l'opera di sei<span class="pagenum"><a name="Page_374" id="Page_374">[374]</a></span>
anni. Al di là del ponte toccammo <i>Borgone</i>, dove a piè d'ignudo
poggio coronato da solitaria torre mi fu additata l'allegra villa di
Enrico Montabone, ricco uomo, la cui più preziosa gemma è la
bella e colta sua consorte.</p>

<p>Traversato il paese, lieto di vigneti, costeggiammo a levante la
montagna di <i>Frassinere</i>, passammo presso il ponte della strada
ferrata, gettato in linea diagonale sulla Dora, e torcendo a sinistra,
giungemmo a <i>San-Valeriano</i>, piccola borgata, frazione del
paese di Borgone, addossata alle rocce cavernose di <i>Pietraculera</i>.
Quivi entrammo nella chiesuola di San Valeriano, da cui si denomina
il divoto villaggio, e penetrammo a sinistra in un disadorno
antico oratorio, al cui fianco apresi nella montagna la grotta ove
si ricoverò e morì San Valeriano.</p>

<p>Attigua allo speco v'ha una piccola finestra d'onde i divoti possono
sporgere il capo ed osservarlo. In quel dì una povera donna
del villaggio, non ha guari campata da una grave infermità per le
assidue cure del Dottor Rumiano, inginocchiata, dalla finestruola
sporgeva le congiunte mani, intrecciate fra le deche di un rosario,
e mormorava preghiere.</p>

<p>Il dottor Rumiano, al vederla:</p>

<p>&mdash;Eccovi, mi disse, chi meglio di me potrà narrare i prodigi
di San Valeriano, e come riparasse in questa grotta.</p>

<p>&mdash;Oh! ben volentieri, signor dottore, rispose la pia donna:
poichè, come più volte le ho detto, io deggio al patrocinio di
questo Santo le tante sue cure nella mia infermità, e il poter
sostenere insieme colla povertà i continui disastri della vita.&mdash;</p>

<p>Ed entrata nell'oratorio, andò a prostrarsi innanzi alla grotta,
e baciato con riverenza il sasso, così riprese:</p>

<p>&mdash;Io narrerò del Santo quello che nelle lunghe serate d'inverno,
presso al focolare, sino dall'infanzia udii spesso ripetere dalla mia
vecchia nonna.</p>

<p>Valeriano, Tiburzio, Ignazio, Pancrazio, Maurizio, Giorio e
Giacomo erano sette fratelli addetti alla legione Tebea, ed avevano
una sorella per nome Cecilia, fatta cristiana prima di loro.
Valeriano, persuaso dalle buone opere e dai consigli della sorella,<span class="pagenum"><a name="Page_375" id="Page_375">[375]</a></span>
si convertì anch'egli alla fede cristiana, e pertanto fu, dappertutto
ove andasse, perseguitato dagl'infedeli. Si ricoverò fra Giaveno
e Pinerolo ne' monti di Cumiana, ma anche là fu dai nemici investito;
ond'egli spiccato un salto da un masso, potè sfuggire ai
suoi persecutori e trovar rifugio sicuro qui lungo la Dora, e propriamente
in questa grotta dove santamente morì.</p>

<p>A Cumiana un sasso tuttavia serba l'impronta d'un ginocchio
del nostro Santo, la chiesa di Villarfocchiardo ne possiede il cadavere,
e fra noi si ha una sua reliquia, donataci dal Vescovo di
Susa, cara memoria che abbiamo sempre nel cuore e nelle preghiere,
che festeggiamo ogni anno il dì 14 aprile.&mdash;</p>

<p>Così parlava e così credeva la pia donna, e le sue parole e la
sua fede mi toccavano il cuore.</p>

<h3 class="p2">XVII.</h3>

<p class="pn1">Eccovi, miei lettori, a sei miglia da Susa, su le due rive
della Dora, due leggende, cavalleresca l'una, religiosa l'altra,
frutto ambedue della storia di que' popoli. Imperocchè le leggende
sono un elemento storico ampliato, e talvolta travisato dalla immaginazione
delle moltitudini.</p>

<p>I dominatori stranieri che in diverse età irruppero dalle Alpi
colle barbare armi, facendo violenza alle porte d'Italia, e singolarmente
Carlomagno col seguito lungo de' suoi paladini, il
feudalismo, che di torri e di merli cerchiò le cime de' monti, e
i martiri della legione Tebea, e i ricchi monisteri, e i potenti
abati, e ferocie di guerra e carità di religione lasciarono forti
ricordanze nelle menti dì questi popoli, per cui ne sorse in Val
di Susa gran numero di leggende cavalleresche e religiose, che
porgerebbero abbondante materia di studio all'erudito filosofo.</p>

<p>Tale non è il mio assunto: io sono umile espositore dì memorie
che traggo ora dalla storia ed ora dalla tradizione, e spesso dallo
spettacolo della natura e dalla imitazione che ne fa l'arte; e appoggiato
all'adunco bastone che mi donò un arcade pastore fra le<span class="pagenum"><a name="Page_376" id="Page_376">[376]</a></span>
rovine di Messene, seguito il mio cammino, come il cielo m'inspira,
meditando e scrivendo.</p>

<h3 class="p2">XVIII.</h3>

<p class="pc1 lmid"><span class="smcap">Sant'Antonino.</span></p>

<p class="pn1">Da <i>San Valeriano</i> per ampia via carrozzabile, ombreggiata da
piramidali pioppi, e su d'un ponte di legno varcata la Dora, fui
guidato al paese di <i>Sant'Antonino</i>, e quivi domandai se nulla vi
fosse di nuovo.</p>

<p>&mdash;Di veramente nuovo, mi fu risposto, abbiamo il prevosto
Agostino Belmondo, accolto ora con feste popolari. Annessa alla
prepositura v'ha la pingue rendita di cinque mila franchi, che il
neo-prevosto saprà usare piamente, perchè evangelico pastore lo
annunziano la fama e i versi del bravo sacerdote D. Picco.</p>

<p>Visitai il paese benedetto dal nuovo prevosto. Una volta l'aria
vi era insalubre, e le pallide febbri vi avevano stanza perenne.
Ora non più, perchè il municipio, non perdonando a spesa, costrusse
canali per dar libero corso alle acque stagnanti, e ridusse
a coltura campi paludosi, provvide il paese di buone acque, derivandole
dai monti adiacenti, ed aperse vie comode, che mettono
alle campagne ed ai vicini villaggi.</p>

<p>Da questi provvedimenti emerse una vita novella; crebbero il
lavoro e il guadagno, sorsero abitazioni di ornata architettura, e
il popolo si mostra gagliardo e fiorente di salute, e il farmacista
Casasco, che spesso richiesto era di rimedi a domare le ostinate
febbri, ora trova tempo a coltivare e distillare la menta piperita,
molto pregiata nella valle e fuori.</p>

<h3 class="p2">XIX.</h3>

<p class="pc1 lmid"><span class="smcap">Condove.</span></p>

<p class="pn1">Come <i>Sant'Antonino</i> divenne allegro ed agiato provvedendo alla<span class="pagenum"><a name="Page_377" id="Page_377">[377]</a></span>
pubblica salute, così il vicino paese di <i>Condove</i>, a sinistra della
Dora, crebbe in prosperità col suo mercato del mercoledì, il più
frequente di commercio in Val dì Susa.</p>

<p>Una volta i montanari dalle ville circostanti, colle loro patate,
i latticini, la segale, le castagne e frutta e derrate di ogni specie,
scendevano la sera del mercoledì in Condove per avviarsi nel
giorno seguente di buon mattino al florido mercato di Avigliana.
La sera, ragionando quivi delle loro faccende, iniziavano e talvolta
terminavano i loro negozi, onde a poco a poco si conobbe
che il mercato aviglianese del giovedì si faceva per buona parte
nella sera antecedente in Condove. Pertanto venne quivi sancito
il mercato di mercoledì, al quale aggiunse eziandio importanza la
via nuova che dalla strada provinciale mette al paese.</p>

<p>Un sereno mercoledì d'autunno mi aggirai sotto i portici e per
le vie liete di commercio e stipate di popolo che danno manifesto
indizio della nuova vita di Condove. Passai fra panieri di patate e
di castagne, e sacchi di segale addossati l'uno all'altro, fra alte
pertiche uncinate, da cui pendevano nastri di ogni colore, fra tavolati
carichi di tele e di sete sotto tende sorrette da pali, e in
mezzo all'affaccendarsi di chi va e di chi viene, di chi vende e di
chi compera, incontrai, presso una fontana, su d'un carro, un
nuovo Dulcamara, un uomo di strane sembianze, che, schiamazzando
con rauca voce, traea intorno a sè la moltitudine e raccomandava
i suoi cerotti, i suoi rimedi per tutti i malanni del
mondo; e frattanto sul vicino prato, a pochi passi dalla chiesetta
del cimitero, un povero cieco cantava i miracoli d'una Madonna
e vendeva pie canzoncine. Così ciascuno spacciava la sua merce
nel mercato di Condove, ed io scriveva la mia pagina.</p>

<p>Stanco di urti e di schiamazzi, a tramontana del paese salii il
poggio di <i>Molaretto</i> (che non va confuso con quello del Moncenisio)
e quivi dalla casa del capitano Perodo, che mi è stato assai cortese,
ho goduto d'incantevole vista. Fertili e vasti piani, e monti
verdeggianti di vigneti e di selve mi stavano d'intorno, e a ponente
le giogaie delle Alpi nell'estremo orizzonte biancheggiavano di
nevi. Il monte che attirava maggiormente il mio sguardo era a<span class="pagenum"><a name="Page_378" id="Page_378">[378]</a></span>
sud-est, il Pirchiriano. Su la cima v'ha la <i>Sagra di San Michele</i>,
alle falde le <i>Chiuse</i> de' Longobardi. Quante memorie di religione e
di guerra si accolgono intorno a quel monte, aspro a chi lo guarda,
sublime a chi lo medita!</p>

<h3 class="p2">XX.</h3>

<p class="pc1 lmid"><span class="smcap">Le Chiuse.</span></p>

<p class="pn1">Nella storia delle armi trovansi registrati luoghi che divennero
famosi, perchè ivi si decisero le sorti di molte e lunghe generazioni.
Fra questi è segnalato il villaggio di <i>Chiusa</i> alle falde occidentali
del <i>Pirchiriano</i>, sorto dalle <i>Clusæ Longobardorum</i>, fra
gl'Italiani non men famoso di Corfinio e di Canne, di Marengo e
di Novara. L'avvenimento associato al nome del villaggio è il più
grande che illustri Val di Susa, e basterebbe ad illustrare qualunque
provincia.</p>

<p>Non mi facciano il broncio i Susini additandomi il loro arco
ad Augusto; conciossiachè quel monumento non ricordi che
l'accorgimento d'un prefetto, il quale per guadagnarsi l'amicizia
del padrone, gli innalzò la marmorea mole col danaro delle città
a lui soggette: <i>et civitates, quæ sub eo Præfecto fuere.</i> Laddove l'umile
villaggio di Chiusa è l'arena in cui si contesero il dominio d'Italia
due superbi conquistatori, che, sebbene l'uno più dell'altro infesti
al bel nome latino, diedero vita a solenni ordinamenti, dopo un
millennio non del tutto estinti.</p>

<h3 class="p2">XXI.</h3>

<p class="pn1">I Longobardi, questi barbari dalle lunghe barbe e dalle lunghe
labarde, condotti dal feroce Alboino, insignoritisi di molta parte
d'Italia, ebbero a lottare colla potenza de' papi e per essa caddero.
Ariani dapprima, furono ostili ai papi. Divenuti cattolici nel florido
regno di Teodolinda e di Agilulfo, dopo qualche tempo di
pace, tornarono ad aperte ostilità contro i papi, che invocarono<span class="pagenum"><a name="Page_379" id="Page_379">[379]</a></span>
l'aiuto de' Franchi, i quali due volte capitanati da Pipino valicarono
il Moncenisio, superarono le Chiuse, e vittoriosi in Pavia
imposero tributi ai Longobardi e l'obbligo di restituire le conquiste
fatte sopra la Chiesa. Accettarono i vinti le condizioni della pace;
ma Desiderio, ultimo dei re longobardi, associatosi al regno il
figlio Adelchi o Adelgiso, non le attenne; anzi corse coll'armi le
città papali. Carlomagno, il figlio di Pipino, invocato da Roma,
con poderoso esercito per le note vie del Cenisio e della Novalesa si
fece alle Chiuse, che afforzate di torri e di muraglie dal Pirchiriano
al Caprasio, serravano lo sbocco della valle. Caduto di animo, già
stava per rivalicare le Alpi, quando, secondo strane leggende, un
giullare lombardo, e secondo il racconto della Cronaca Novaliciense,
confermatoci da prezioso documento conservato in Cremona<a name="FNanchor_19_19" id="FNanchor_19_19"></a><a href="#Footnote_19_19" class="fnanchor">[19]</a>,
un tal Martino, diacono di Ravenna, per reconditi cammini giunto
al campo della Novalesa, insegnò a Carlomagno la via ch'egli tenne;
per la quale una schiera di Franchi potè sorprendere i Longobardi
alle spalle, in tanto che il grosso dell'esercito fra lo scompiglio e la
paura li vinceva facilmente alle Chiuse. Importante vittoria, che
diede ai Franchi le chiavi d'Italia, e una ingerenza, non cessata
per anco, nelle faccende dei pontefici romani, coll'assicurarne
le conquiste ed accrescerne l'autorità.</p>
<p><span class="pagenum"><a name="Page_380" id="Page_380">[380]</a></span></p>

<h3 class="p2">XXII.</h3>

<p class="pn1">Questa luttuosa catastrofe suggerì ad Alessandro Manzoni due
lavori, tesori di patria letteratura, la tragedia l'<i>Adelchi</i>, e il
discorso (<i>Della storia longobardica in Italia</i>) che l'accompagna;
tale, diremo volentieri con Tommaseo, <i>che di per sè basta alla
fama d'un nome</i>.</p>

<p>Visitando le Chiuse e i dintorni, ne ammirai la fedele dipintura
nelle pagine del Manzoni, non altrimenti che in Grecia, consultando
l'<i>Odissea</i> di Omero, io riscontrava l'antico porto d'Itaca,
dove al suo ritorno in patria approdava Ulisse, e la misteriosa
grotta dalle due porte, nella quale egli deponeva i ricchi doni
avuti nella reggia dei Feaci.</p>

<p>Il Manzoni, ponderate le particolarità della cronaca Novaliciense,
e studiati i documenti e le opinioni che di quel fatto
scrittori diversi ci tramandarono, erudito e filosofo del pari, si
mostrò conoscitore peritissimo de' tempi e de' luoghi, quasi che si
fosse egli trovato al di là delle Alpi e nella Novalesa ai consigli
dei re Franchi, ed a quelli del Longobardo nella reggia di Pavia,
o che il suo fatidico spirito aleggiasse nelle pianure lombarde e
sui monti cozzii allo scontro dei due tremendi nemici.</p>

<p>I gioghi e i valloni, i torrenti e le ghiacciaie, e le leggende del
Rocciamelone, alle cui falde sorgevano le tende dei Franchi,
tutto è con vivi colori espresso dal nostro poeta nelle parole del
diacono Martino a Carlomagno, quando nella Novalesa gli narra
come egli giunto presso le Chiuse abbia saputo schivare i vigili<span class="pagenum"><a name="Page_381" id="Page_381">[381]</a></span>
Longobardi, e torcendo a settentrione per ardui e reconditi cammini,
condursi al suo campo. Uditelo. Nella nostra Italia dove si
odono sempre con piacere ripetere le melodie del Rossini e del
Bellini, con pari diletto ed ammirazione si udrà alle Chiuse ripetuta
una delle più stupende pagine della poesia Manzoniana. Il
monaco Martino interrogato da re Carlo come a lui fosse nota la
via, e come al nemico ascosa, risponde:</p>

<p class="ppn4 p1">
Dio gli acciecò, Dio mi guidò. Dal campo<br />
Inosservato uscii; l'orme ripresi<br />
Poco innanzi calcate; indi alla destra<br />
Piegai verso Aquilone, e abbandonando<br />
I battuti sentieri, in un'angusta<br />
Oscura valle m'internai: ma quanto<br />
Più il passo procedea, tanto allo sguardo<br />
Più spazïosa ella si fea. Qui scorsi<br />
Greggie erranti e tuguri: era codesta<br />
L'ultima stanza de' mortali: entrai<br />
Presso un pastor, chiesi l'ospizio, e sovra<br />
Lanose pelli riposai la notte.<br />
Sorto all'aurora, al buon pastor la via<br />
Addimandai di Francia.&mdash;Oltre quei monti<br />
Sono altri monti, ei disse, ed altri ancora,<br />
E lontano lontan Francia; ma via<br />
Non avvi: e mille son quei monti, e tutti<br />
Erti, nudi, tremendi, inabitati<br />
Se non da spirti, ed uom mortai giammai<br />
Non li varcò.&mdash;Le vie di Dio son molte,<br />
Più assai di quelle del mortal, risposi;<br />
E Dio mi manda.&mdash;E Dio ti scorga, ei disse:<br />
Indi tra i pani che teneva in serbo<br />
Tanti pigliò di quanti un pellegrino<br />
Puote andar carco: e in rude sacco avvolti<br />
Ne gravò le mie spalle: il guiderdone<br />
Io gli pregai dal Cielo; e in via mi posi.<br />
Giunsi in capo alla valle, un giogo ascesi,<br />
E in Dio fidando, lo varcai. Qui nulla<br />
Traccia d'uomo apparia; solo foreste<br />
D'intatti abeti, ignoti fiumi, e valli<br />
<span class="pagenum"><a name="Page_382" id="Page_382">[382]</a></span>Senza sentier: tutto tacea; null'altro<br />
Che i miei passi io sentiva, e ad ora ad ora<br />
Lo scrosciar dei torrenti, o l'improvviso<br />
Strider del falco, o l'aquila dall'erto<br />
Nido spiccata in sul mattin, rombando<br />
Passar sovra il mio capo, o sul meriggio,<br />
Tocchi dal sole, crepitar del pino<br />
Silvestre i coni. Andai così tre giorni;<br />
E sotto l'alte piante, o nei burroni<br />
Posai tre notti. Era mia guida il sole;<br />
Io sorgeva con esso e il suo viaggio<br />
Seguìa, rivolto al suo tramonto. Incerto<br />
Pur del cammino io gia, di valle in valle<br />
Trapassando mai sempre; o se talvolta<br />
D'accessibil pendìo sorgermi innanzi<br />
Vedeva un giogo, e n'attingea la cima,<br />
Altre più eccelse cime, innanzi, intorno<br />
Sovrastavanmi ancora; altre di neve<br />
Da sommo ad imo biancheggianti, e quasi<br />
Ripidi, acuti padiglioni al suolo<br />
Confitti; altre ferrigne, erette a guisa<br />
Di mura insuperabili.&mdash;Cadeva<br />
Il terzo sol quando un gran monte io scersi,<br />
Che sovra gli altri ergea la fronte; ed era<br />
Tutto una verde china; e la sua vetta<br />
Coronata di piante. A quella parte<br />
Tosto il passo io rivolsi.&mdash;Era la costa<br />
Orïentale di quel monte istesso,<br />
A cui di contro al sol cadente, il tuo<br />
Campo s'appoggia, o sire.&mdash;In su le falde<br />
Mi colsero le tenebre: le secche<br />
Lubriche spoglie degli abeti, ond'era<br />
Il suol gremito, mi fur letto, e sponda<br />
Gli antichissimi tronchi. Una ridente<br />
Speranza, all'alba, risvegliommi, e pieno<br />
Di novello vigor la costa ascesi.<br />
Appena il sommo ne toccai, l'orecchio<br />
Mi percosse un ronzìo che di lontano<br />
Parea venir, cupo, incessante: io stetti,<br />
Ed immoto ascoltai. Non eran l'acque<br />
Rotte fra i sassi in giù; non era il vento<br />
<span class="pagenum"><a name="Page_383" id="Page_383">[383]</a></span>Che investìa le foreste, e sibilando,<br />
D'una in altra scorrea; ma veramente<br />
Un rumor di viventi, un indistinto<br />
Suon di favelle e d'opre e di pedate<br />
Brulicanti da lungi, un agitarsi<br />
D'uomini immenso. Il cor balzommi: e il passo<br />
Accelerai. Su questa, o re, che a noi<br />
Sembra di qui lunga ed acuta cima<br />
Fendere il ciel, quasi affilata scure,<br />
Giace un'ampia pianura, e d'erbe è folta<br />
Non mai calcate in pria. Presi di quella<br />
Il più breve tragitto: ad ogni istante<br />
Si fea il rumor più presso: divorai<br />
L'estrema via; giunsi sull'orlo, il guardo<br />
Lanciai giù nella valle, e vidi... oh! vidi<br />
Le tende d'Israëllo, i sospirati<br />
Padiglion di Giacobbe: al suol prostrato,<br />
Dio ringraziai, li benedissi, e scesi.</p>

<h3 class="p2">XXIII.</h3>

<p class="pn1">Tutto qui è evidenza, tutto verità, se ne levi la corona di
piante che il poeta nella foga delle immagini diede alle brulle cime
del Rocciamelone, dove è muta ogni vegetazione, nè può tronco
d'albero, nè filo d'erba germinare.</p>

<p>Carlomagno seguiva i consigli del diacono Martino, per la via
da lui calcata mandando un manipolo de' suoi prodi, e secondo
Cesare Balbo<a name="FNanchor_20_20" id="FNanchor_20_20"></a><a href="#Footnote_20_20" class="fnanchor">[20]</a> <i>metteva una schiera per le gole laterali e non
guardate di Giaveno</i> (cioè nella parte più meridionale della valle)
<i>intorno al Pirchiriano, e così prendeva alle spalle i Longobardi.</i></p>

<p>Non mi sembra però probabile che i Franchi tenendo la via del
diacono, potessero fare il cammino segnato dal Balbo; imperocchè
le gole laterali di Giaveno erano le note vie de' Franchi, calcate
due volte da Pipino, in ogni dove dai Longobardi affortificate e
vigilate; oltrechè Martino, movendo di là per recarsi alla Novalesa,<span class="pagenum"><a name="Page_384" id="Page_384">[384]</a></span>
avrebbe facilmente incontrato i Franchi, e avuta certa
notizia dei regali attendamenti senza travagliarsi per diversi
giorni in dubbi e difficili cammini.</p>

<p>Manzoni mi è sembrato più accorto del Balbo segnando il viaggio
del diacono Ravennate, nelle balze settentrionali per le valli di
Lemmie e di Usseglio, ignote ai Franchi, non abbastanza vegliate
dai Longobardi. La valle di Usseglio guida al colle della <i>Croce di
Ferro</i>, pel quale con tragitto non lungo a pie' del giogo nevoso del
Rocciamelone si giunge alla Novalesa. Di colà scesa una parte
dei guerrieri di Carlo Magno, mentre l'altra superava le Chiuse,
potè andare ad accamparsi in Giaveno contro i guerrieri del fuggente
Desiderio.</p>

<p>Ciò non pertanto il Manzoni con singolare modestia, dubitando della
verace via tenuta dai Franchi, nel suo discorso avverte argutamente:</p>

<p>«Forse una visita ai luoghi potrebbe condurre ad una scoperta
più concludente. Sarebbe da desiderarsi che alcuno di coloro
che si divertono a tribolar il prossimo, e dei quali il mondo
non ha mai avuto difetto, pigliasse a cuore questa scoperta;
e lasciando per essa le sue solite occupazioni, si portasse sul
luogo, ed indugiasse ivi molto tempo in una tale ricerca».</p>

<h3 class="p2">XXIV.</h3>

<p class="pn1">Io non ho mai posto fra miei divertimenti quello di tribolare il
prossimo; tuttavia mi compiacqui di visitare le Chiuse e i dintorni
col fido Norberto Rosa e col suo degno amico Giambattista Rocci,
notaio e poeta, il Tommaso Grossi di Val di Susa, saggio ed
operoso cittadino. Nato Rocci nel villaggio di Chiusa, era l'uomo
più atto ad accompagnarmi in que' luoghi e giovarmi di consiglio.</p>

<p>Nota il Manzoni che ai tempi del cronografo della Novalesa
sussistevano ancora i fondamenti delle Chiuse:</p>

<p class="ppn6 p1">.&nbsp; .&nbsp; .&nbsp; .&nbsp; .&nbsp; .&nbsp; .&nbsp; Dell'arduo muro<br />
Che Val di Susa chiude e dalla Franca<br />
La Longobarda signoria divide.</p>

<p><span class="pagenum"><a name="Page_385" id="Page_385">[385]</a></span></p>

<p class="p1">Ed io aggiungerò che anche oggidì sussistono, e che li ho
percorsi dal Pirchiriano al Caprasio. Furono discoperti parte nel
costruirsi la strada ferrata e parte dai contadini nel dissodare
la terra. Soltanto non appariscono tracce ai pie' del Caprasio,
forse nascoste da materiali sovrapposti nell'innalzamento che a
più riprese si fece di quel suolo divallato. A pochi passi dal villaggio
di Chiusa, il comune addossò alla montagna una grossa
muraglia sopra quella de' Longobardi, per far argine agli straripamenti
del torrente detto il <i>Rio</i>; e lo spazio d'un miglio circa
di lunghezza, che separa i due opposti monti Pirchiriano e
Caprasio, dai naturali del luogo viene per antonomasia appellato
<i>Le Mura</i>, certo per ricordanza dell'<i>arduo muro</i> longobardo. Così
mi affermarono abitanti del Pirchiriano di ciò richiesti, e per
ultimo su la riva sinistra della Dora interrogai un contadino; ed
egli pure rilevando il capo fra le pannocchie del suo campicello,
e colla destra callosa accennando al dosso rossiccio del monte
Caprasio ed alle tracce poco distanti delle antiche Chiuse:</p>

<p>&mdash;Questi luoghi si chiamano le Mura, mi rispose.</p>

<p>Ed io esultante al pari di Châteaubriand, quando lunghesso
l'Eurota spronava il suo cavallo fra i discoperti ruderi di Sparta,
guardava le macerie dell'<i>arduo muro</i> non per anco avvertite dai
moderni itinerarii, razza oziosa di libri che ripete e non aggiunge;
e varcando la Dora su d'un ponte di legno, tra il fracasso delle
acque scorrenti, mi parve col Manzoni di udire il vincente
Carlomagno che tonasse:</p>

<p class="ppn10 p1">.&nbsp; .&nbsp; .&nbsp; .&nbsp; .&nbsp; .&nbsp; .Terra d'Italia, io pianto</p>
<p class="ppn6">Nel tuo sen questa lancia, e ti conquisto.</p>

<h3 class="p2">XXV.</h3>

<p class="pn1">A breve distanza dal Monte Caprasio, presso Chiavrie, si
vedono le rovine del quadrangolare castello del <i>Conte Verde</i>.
Seduto innanzi alle sue merlate mura meditai nelle pagine del
Manzoni il ferale avvenimento delle Chiuse e le contrarie sentenze<span class="pagenum"><a name="Page_386" id="Page_386">[386]</a></span>
degli scrittori. Alcuni, fra i quali il Giannone, opinarono essere
stata una calamità per l'Italia la sconfitta de' Longobardi, i quali
a noi mescolati per consuetudine di vita, e ingentiliti nei costumi
nostri, sbarazzatisi de' Greci, avrebbero alla fin fine ricomposte
le disgregate parti della penisola in una potente nazione. Altri,
per contro, danno lode a papa Adriano I, che richiamò i Franchi,
perchè,</p>

<p class="ppn6 p1">....Quando il dente longobardo morse</p>
<p class="ppn4">La santa Chiesa, sotto alle sue ali<br />
Carlo Magno, vincendo, la soccorse<a name="FNanchor_21_21" id="FNanchor_21_21"></a><a href="#Footnote_21_21" class="fnanchor">[21]</a>,</p>

<p class="pn1">e inoltre perchè colla venuta de' Franchi, come asserisce il
Manzoni, <i>i Romani ottennero per mezzo de' papi uno stato che li
guarentiva dalle invasioni barbariche, e fu un insigne benefizio</i>.</p>

<p>Esaminando le contrarie opinioni, io vedeva nel <i>Discorso</i> del
Manzoni, direi quasi, connaturate le anime del Muratori e del
Vico, dei quali egli ci dà il più stupendo ritratto che desiderar
si possa: e nella tragedia, come ravvisiamo lo stesso cantore
dell'<i>Eneide</i> nel <i>pius Æneas</i>, così nel personaggio dell'Adelchi io
riveriva la pia e generosa anima dell'autore, che si riconosce
in tutte le sue opere, e la riscontrai nella venerata sua persona,
allorchè in compagnia del mio dolce amico ed illustre latinista
G. Gando andai la prima volta a inchinarlo su le rive del Verbano,
e lo trovai dolorante innanzi al recente sepolcro del filosofo ed
amico suo Rosmini.</p>

<p>Di pensiero in pensiero fra l'erudito e il filosofo io andava
cercando il poeta nazionale, e lo trovava in due cori, potenti
voli della lirica italiana.</p>

<p>Ermengarda, la figlia di Desiderio, moglie di Carlomagno, che</p>

<p class="ppn6 p1">Con l'ignominia d'un ripudio in fronte</p>

<p><span class="pagenum"><a name="Page_387" id="Page_387">[387]</a></span></p>

<p class="pn1">torna alla paterna reggia, e ricoveratasi in Brescia nel monistero
di San Salvadore, cessa di soffrire cessando di vivere,
è tale episodio che trasse dal cuore del poeta un canto che tutti
sanno come sia improntato di santo dolore e di carità cristiana.</p>

<p class="ppi6 p1">Sparsa le trecce morbide<br />
Su l'affannoso petto,<br />
Lenta le palme, e rorida<br />
Di morte il bianco aspetto,<br />
Giace la pia, col tremolo<br />
Guardo cercando il ciel.</p>

<p class="p1">L'altro coro è nell'atto terzo, e vi senti lo stato angoscioso
d'Italia.</p>

<p class="ppn4 p1">D'un volgo disperso che nome non ha.</p>

<p class="p1">Nel dramma è rappresentato lo spettacolo di due forze straniere
che vengono a cozzare sulla nostra terra, e forse non basta
al compiuto trionfo del teatro, perchè fra quella barbara lotta
non udiamo il lamento d'Italia, di questa novella Ifigenia,
sagrificata all'ambizione di due superbi stranieri, se ne levi il
coro</p>

<p>
Dagli atrii muscosi, dai fôri cadenti, ecc.<br />
</p>

<p>Il poeta nazionale, <i>nel cui pensiero</i>, come ben avverte il Tommaseo,
<i>nè la tirannide longobarda era sacra, nè la conquista di
Carlo era santa</i><a name="FNanchor_22_22" id="FNanchor_22_22"></a><a href="#Footnote_22_22" class="fnanchor">[22]</a>, in quel coro si leva gigante coronato di tutta
la sua luce. Egli non è franco, non longobardo, non papista;
egli si è innalzato al di sopra delle controversie dell'erudizione
e della filosofia, e sfolgora nella sfera della giustizia suprema,
donde guardando quaggiù alle superbie della polvere umana<span class="pagenum"><a name="Page_388" id="Page_388">[388]</a></span>
sente con Balbo, che <i>signori stranieri, civili o barbari, si rassomigliano</i>;
e nelle ultime strofe del coro dirette agli Italiani raccoglie
la sintesi di tutto il dramma, il concetto vero e sublime
del poeta che maledice, nella lotta delle Chiuse, vinti e vincitori,
esclamando:</p>

<p class="ppi6 p1">E il premio sperato, promesso a quei forti<br />
Sarebbe, o delusi, rivolger le sorti,<br />
D'un volgo straniero por fine al dolor?<br />
Tornate alle vostre superbe ruine,<br />
All'opere imbelli dell'arse officine,<br />
Ai solchi bagnati di servo sudor.</p>

<p class="ppi6">Il forte si mesce col vinto nemico,<br />
Col nuovo signore rimane l'antico,<br />
L'un popolo e l'altro sul collo vi sta.<br />
Dividono i servi, dividon gli armenti,<br />
Si posano insieme sui campi cruenti<br />
D'un volgo disperso che nome non ha.<br />
</p>

<hr class="chap" />

</div>

<p><span class="pagenum"><a name="Page_389" id="Page_389">[389]</a></span></p>

<div class="break">

<h2 class="p4">CAPITOLO QUARTO</h2>

<p class="pc2 mid">DAL PIRCHIRIANO A TORINO</p>

<hr class="dec5" />

<h3>I.</h3>

<p class="pc1 lmid"><span class="smcap">Sant'Ambrogio.</span></p>

<p class="pn1">&mdash;Sì signori, se la Sagra di San Michele si murò sul monte
Pirchiriano lo dobbiamo ad un miracolo.</p>

<p>&mdash;Ed ove invece doveva murarsi?</p>

<p>&mdash;In cima a quest'altro monte che gli sta a riscontro, e
che chiamiamo il <i>Picco di Celle</i>.</p>

<p>&mdash;Oh! narrate, di grazia, come avvenne il miracolo.</p>

<p>&mdash;Ecco. La Sagra, come dissi, aveva ad innalzarsi nel
Caprasio, sul Picco di Celle; ma i maestri muratori avendo
quasi lavorato tutto il primo giorno per piantare le prime fondamenta,
tornati il dì dopo per proseguire l'opera, più non
trovarono traccia dei lavori del giorno innanzi. Pietre, mattoni,
sabbia, calce, attrezzi, tutto era sparito!</p>

<p>&mdash;Oh!</p>

<p>&mdash;Allora l'architetto fece ricominciare il muramento con nuovi
materiali e nuovi strumenti, e venuta la notte, ordinò che gli
operai dormissero tutti quanti sul lavoro. E così fu fatto. I maestri
muratori colla cazzuola e il martello in mano, si coricarono quali
sur un mucchio di sabbia e quali sui muri stessi; e i falegnami
si sdraiarono lunghi e distesi, chi sulle travi e chi sui loro banchi,
impugnando una sega, una pialla, e via dicendo.</p>

<p>&mdash;E la mattina seguente?</p>

<p>&mdash;Destati alla dimane, invece di trovarsi sul Picco di Celle,
si trovarono sul monte Pirchiriano in quella medesima positura,
in cui si erano addormentati la sera.</p>

<p><span class="pagenum"><a name="Page_390" id="Page_390">[390]</a></span></p>

<p>&mdash;Possibile!....</p>

<p>&mdash;Qual cosa è impossibile a Dio?</p>

<p>&mdash;Avete ragione.</p>

<p>&mdash;Io vi ho narrato il miracolo così alla grossa, ma saliti
alla Sagra, troverete nella chiesa, nel coro antico dei PP. Benedettini,
una pittura che vi spiegherà tutto ciò per minuto.&mdash;</p>

<p>Questo dialogo io raccoglieva nel borgo di Sant'Ambrogio,
un mattino di settembre del 1854, mentre stavo aspettando una
cavalcatura per salire alla Sagra; e fui ben lieto di cominciare
con sì buoni auspici la pia pellegrinazione.</p>

<p>Ogni angolo del mondo ha qualche cosa meritevole di ammirazione.
Ne ha pure il modesto borgo di S. Ambrogio, che è
cinto di mura diroccate, conta 1400 abitanti, sparsi in tre
quartieri, divisi un tempo da tre archi, ora caduti. Ebbe tre
torri, e ne rimangono due; e la sua chiesa parrocchiale serba
in onore le ceneri del santo patrono, Giovanni Vincenzo di Ravenna,
ed arcivescovo della città natale, stando alle notizie
dei due antichi breviari in pergamena, con miniature, conservati
gelosamente nell'archivio parrocchiale. I due breviari precedono
il secolo decimoquarto, non però il mille duecento e sessanta,
quando Papa Urbano IV stabiliva l'officiatura e la festa del
<i>Corpus Domini</i>, indicata in que' codici che cominciano così:
<i>In nomine Domini, amen</i>.&mdash;<i>Incipit breviarium secundum consuetudinem
monasterii Sancti Michaelis de Clusa</i>.</p>

<p>Queste cose mi diede a vedere con molta cortesia Giambattista
Morelli, dal 1832 prevosto di quella parrocchia, de' più autorevoli
ed eloquenti sacerdoti in Val di Susa.</p>

<h3 class="p2">II.</h3>

<p class="pc1 lmid"><span class="smcap">La Sagra di S. Michele.</span></p>

<p class="pn1">A dieci miglia da Torino, nella Valle della Dora, a guisa di
promontôri irti e scabri, sorgono due monti, Pirchiriano e Caprasio,
che separati dalle acque del fiume si guardano davvicino<span class="pagenum"><a name="Page_391" id="Page_391">[391]</a></span>
fra mezzodì e tramontana, come se da potenza misteriosa dovessero
venir congiunti per impedire all'avido straniero l'entrata
in Italia. I due monti abbondano di leggende, e specialmente il
Pirchiriano per la famosa Badìa che gl'incorona il capo, già
abitata da monaci Benedettini, ed ora da preti Rosminiani,
uno de' quali mi è stato benevola guida al salire.</p>

<p>Quel Rosminiano, Clemente di nome, avea in cervello tutte
quante le cronache e tradizioni del Pirchiriano e de' luoghi
circostanti, e mi aperse i tesori della sua erudizione.</p>

<p>&mdash;Sino dal secolo nono dell'êra cristiana, egli mi diceva,
le nostre giogaie furono abitate da penitenti cenobiti, che sulle
cime di questo monte costruirono un oratorio all'Arcangelo
S. Michele. Invitato sullo scorcio del decimo secolo a consacrare
l'oratorio, venne Amisone vescovo di Torino. Si narra, che
nella notte precedente alla consacrazione, a lui ed ai molti del
suo seguito dormenti in Avigliana apparisse vivida luce sull'Oratorio
e per le rupi del monte; e che pieno la mente di tal visione
il vescovo, giunto all'Oratorio, incontrasse schiere luminose di angeli
con insegne pontificali, e una colomba, che scesa dal cielo
volava intorno all'alpestre tempietto. Entrato nella chiesuola
vide i candelabri per prodigio accesi, e il pavimento sparso di
cenere, e su le pareti le croci stillanti di olio, e l'altare
eretto dagli angeli tutto fragrante di balsamo e d'incenso e
radioso di luce sovrumana. Allora il buon vescovo si chiarì
che il tempietto di S. Michele era stato già dagli angeli consacrato,
ond'egli ne rese grazie a Dio, offerendogli il santo
sacrificio della messa su l'altare taumaturgico.</p>

<p>&mdash;Voi davvero mi narrate mirabili cose, io lo interruppi:
ma da qual fonte mai traeste codeste memorie?</p>

<p>&mdash;Non v'ha alcun dubbio intorno alla consacrazione degli
angeli, ripigliò il prete Clemente: ne parlano con fede la Cronaca
Clusina e la Malleacense, e l'Ughelli ed Agostino della
Chiesa e il Terraneo ed altri gravi scrittori la confermano; ed
anzi vi aggiungerò che i devoti della Valle qui concorrono ogni
anno a celebrare il 29 maggio, giorno del miracolo.</p>

<p><span class="pagenum"><a name="Page_392" id="Page_392">[392]</a></span></p>

<p>Ma se desiderate udire altro di questi luoghi, vi narrerò cose
non meno mirabili, che vi tempreranno le noie dell'aspra salita.</p>

<p>&mdash;Sì sì, proseguite, ve ne prego, io gli risposi.</p>

<p>&mdash;Ebbene udite. Fra i cenobiti che assistettero alla costruzione
dell'Oratorio di S. Michele vuolsi ricordare il santo romito
di Ravenna, Giovanni Vincenzo. Il bravo prevosto di S. Ambrogio
vi avrà fatto leggere nei codici membranacei dell'archivio parrocchiale,
che Giovanni, essendo arcivescovo di Ravenna, nel
conferire la cresima dimenticò il fanciullo di una povera vedova,
il quale morì senza il sacramento della confermazione. L'arcivescovo
ne fu addolorato, e colla preghiera ottenne da Dio la
risurrezione del fanciullo, onde lo potè rendere, subito cresimato,
alla madre. Salito in fama di santo per così segnalato miracolo,
a fuggire le tentazioni della vanità, lasciò il seggio episcopale
e si chiuse nella solitudine delle Alpi. Visse penitente sul Caprasio
e poi tramutossi al Pirchiriano fra i cenobiti di S. Michele. Vien
tuttavia ricordato sul Caprasio da una cappella alla B. Vergine,
ch'egli eresse, e lo ricordano le sue spoglie mortali venerate
nella chiesa di Sant'Ambrogio. Ma la più splendida memoria di
lui è la Badìa, di cui lassù appariscono le rovine, che fu edificata
col suo consiglio e patrocinio.</p>

<p>A que' tempi fu veduto salire per questi greppi un francese
di grande autorità, Ugone di Montboissier, gentiluomo dell'Alvernia,
detto lo <i>Scucito</i>. Avea seco la sposa Isengarda e sèguito
numeroso; e veniva da Roma, dove erasi prostrato innanzi alla
tomba degli Apostoli ad invocare dalla Chiesa perdono di gravi
peccati. La Chiesa gli perdonò, ingiungendogli a penitenza, o
di vivere sette anni esule dalla patria, o di edificare sulle Alpi
un monistero.</p>

<p>&mdash;Edificherò un monistero&mdash;egli disse; e secondando la
voce del cielo, ed animato da angeli apparsigli in sogno, venne
fra queste Alpi, e andò sul Pirchiriano a richiedere di consiglio
il romito Giovanni. Lascio nella loro integrità le pie tradizioni
del luogo, per cui vi dirò che il signore d'Alvernia, giunto a
questi dirupi, franto dai disagi delle salite e bisognevole di<span class="pagenum"><a name="Page_393" id="Page_393">[393]</a></span>
ristoro per sè e i suoi, aveva soltanto un'ampollina di vino,
che però benedetta dal romito Giovanni si converti in vena
inesauribile da dissetare la stanca compagnia.</p>

<p>Ugone d'Alvernia a tale prodigio sempre più si accese nella
deliberazione di erigere il promesso monistero presso il miracoloso
Oratorio, spendendo in tale impresa i molti suoi tesori, coll'assistenza
del romito Giovanni, e coll'assenso di Arduino marchese d'Ivrea,
dipoi re d'Italia, sedente allora nel castello d'Avigliana.</p>

<p>Sorse infatti sul finire del decimo secolo, o nei primi anni
dell'undecimo il magnifico monistero, che <i>Abbazia della Stella</i>
fu nominato, ed <i>Abbazia di S. Michele della Chiusa</i> dallo storico
paesello alle falde occidentali del monte, e più comunemente
per antonomasia la <i>Sagra di S. Michele</i>.</p>

<p>Papa Silvestro II, compiacendo al vescovo Amisone, fu largo di
privilegi alla Badìa di S. Michele che, per le donazioni de' fedeli
cresciuta di ricchezze, colla preghiera e coll'opera de' suoi trecento
monaci Benedettini si segnalò per santità e dottrina fra
le quattro prime badìe d'Italia, emula delle più cospicue nella
cristianità.&mdash;</p>

<p>Mentre queste e simili altre cose mi andava raccontando il
prete Rosminiano, io non soddisfatto della cavalcatura salivo
a piedi, soffermandomi di tanto in tanto a guardare i pittoreschi
dintorni, e pensavo che gli scrittori di que' luoghi farebbero
meglio a distinguere la schietta storia dalle vane leggende,
che ad accozzare un indigesto ammasso d'incondita erudizione,
come fece l'Avogadro nella sua <i>Storia dell'Abbazia di S. Michele</i><a name="FNanchor_23_23" id="FNanchor_23_23"></a><a href="#Footnote_23_23" class="fnanchor">[23]</a>,
per cui si direbbe ch'egli fosse un cronista de' tempi barbari,
anzi che uno storico nella piena luce del secolo <span class="smcap">XIX</span>.</p>

<h3 class="p2">III.</h3>

<p class="pn1">Dopo un'ora e mezzo di aspro cammino fra selve di castagni<span class="pagenum"><a name="Page_394" id="Page_394">[394]</a></span>
giungemmo alle cime del monte; e quivi su d'uno spianato vidi
gli avanzi di un piccolo edifizio ottangolare, antico sepolcro
de' monaci, di maniera moresca nelle nicchie e finestruole.
Passando oltre, avrei immaginato di appressarmi alla fantastica
dimora delle fate, se già non avessi saputo di trovarmi in cospetto
alle gigantesche mura della Badìa, in parte risparmiate dal tempo
a testimoniare l'ardire dei primi edificatori di tanta mole, monumento
bizzarro e massiccio, monastico e feudale, su gli acuti
vertici del Pirchiriano.</p>

<p>Trasportiamoci col pensiero sulle Alpi, quando incerti e male
agevoli erano i passi chiusi da foltissime selve, e temuti castelli
facevano paura ai minacciati viandanti. Il popolo facile
per l'indole sua a dar fede al maraviglioso, vedendo sul Pirchiriano
sorgere l'edificio di colossale struttura, con ponti
levatoi, torri e bastite, dedicato all'Arcangelo Michele, nella
sua ingenua ignoranza reputandolo superiore all'industria umana,
lo avrà facilmente creduto lavoro de' celesti, origine alle leggende
e alle frequenti visioni.</p>

<h3 class="p2">IV.</h3>

<p class="pn1">Entrato per una porta coperta di ferro e salendo per tortuosa
via fra acacie e ginepri virginiani e per diversi ordini
di scale, giunsi ad altra porta che mette nel cenobio.</p>

<p>Le reliquie di antichi dipinti, le grigie pietre quadrangolari
bene commesse, e i due pilastri su cui poggia l'arco della porta
a tutto sesto, i bizzarri loro capitelli con leoni nei tre lati
rozzamente scolpiti, gli uni addossati agli altri e avviticchiati
nelle code, imprimono nell'alta facciata del monistero una cupa
severità, sì che nell'ingresso del chiostro ci si presenta l'immagine
veneranda e temuta del vecchio abate con pastorale e
spada. Ma nel prossimo terrazzo l'anima del pellegrino viene
rallegrata dalla varia ed amena vista di gioghi e valli, torri,
paesi ed acque. Due volte in quel terrazzo vidi sorgere il sole
dal <i>Musinè</i> e irradiare il vicino monte <i>Pelato</i>, così detto dalle<span class="pagenum"><a name="Page_395" id="Page_395">[395]</a></span>
cime spoglie di alberi, e il Caprasio santificato dalle benedizioni
del Romito di Ravenna, e la Valle Rubiana fra il Caprasio
e il Pelato. E più lunge io vedeva illuminarsi i ridenti ed impomati
colli che, altieri della funerale basilica di Soperga, ad
oriente incoronano la vetusta metropoli dei Subalpini; e nella
sottoposta valle fra il Pirchiriano e il Caprasio, solcata dalla
strada di ferro, fra tanta varietà di luoghi io salutava tutta
sfavillante di luce la Dora Riparia che a vasti piani è dispensiera
di vita, avvegnachè talvolta soverchiante d'acque rompa gli
argini, e impetuosa divori le gioconde speranze dell'agricoltore.</p>

<p>&mdash;Oh! quanto diverso sarà stato l'aspetto di questa valle
della Dora, quando il sistema feudale copriva i gioghi circostanti
di castella, e multiformi signorie opprimevano le genti!
(io esclamai la prima volta che il Rosminiano mi condusse al
terrazzo, sul limitare della Badìa).</p>

<p>&mdash;Ben vi apponete, egli mi rispondeva: gagliardi baroni se
ne dividevano il dominio, e l'abate della Sagra di S. Michele
era de' più autorevoli, cinto dal potente clero e dagli armigeri,
sicuro nelle vigili mura della colossale Badìa, e tenendo in
soggezione i molti vassalli eziandio col castello a cavaliere di
S. Ambrogio, del quale vedeste non ha guari i cadenti merli.
A lui obbedivano cento e quaranta fra badìe e chiese, ed egli,
vestendo corazza e stola, benediceva la potestà laicale, beata
nella virtù del sacerdozio.&mdash;</p>

<h3 class="p2">V.</h3>

<p class="pn1">In seguito il prete Clemente mi diede altre singolari notizie,
per le quali la società del medio evo mi si presentò non beata,
come parve al Rosminiano, ma afflitta da contendenti signorie,
che non di rado tinsero d'umano sangue le acque della Dora.</p>

<p>Gettandomi colla mente nel labirinto delle giurisdizioni feudali,
ricordai i principali signori di quei dintorni, ed ora noto
i nomi di parecchi, che appresi dal conte Cibrario, tanto benevolo
all'autore di queste pagine.</p>

<p><span class="pagenum"><a name="Page_396" id="Page_396">[396]</a></span></p>

<p>I Provana con titolo comitale ebbero in signoria Almese ed
Alpignano, e il contado di Caselette fu dei Cauda, poi dei Cays,
e quello di Chianocco appartenne ai Grossi ed ai Carignani, e
dei Tomatis fu il castello di Chiusa. Chiavrie era dei Somis,
che diedero alle lettere italiane un conte, dottissimo filologo,
ed Exilles fu dato ai Bertola, de' quali primo conte fu il celebre
Antonio, ingegnere, che costrusse le difese di Torino nel 1706.
Gli Agnes furono conti di Fénil, di Rosta i Carron, i Niger lo
erano di Oulx, di Foresto i Vivalda, e di Val della Torre i
Caselette. Di Rubiana erano conti i Chiavarina, di S. Antonino
i Pullini, che ebbero un abate, economo generale, ricordato
per un bel museo da lui raccolto, ed ebbero un cardinale i
Bottiglia conti di Savoulx. Marchesi di Frassinere furono i
Bonaudi, e di Giaglione i Ripa, e i Groppello conti di Borgone
vantarono un celebre uomo di Stato, cui son dovute le principali
riforme economiche di Vittorio Amedeo II. Il feudo di Trana
fu dei Gastaldi, Orsini e Gromis. Villarsamarco era feudo dei
Mistrotti, e quello di Villarbasso fu degli Ambrosii, d'Angennes,
Mistrotti; Pianezza appartenne al conte Martinengo nel secolo XVI;
dipoi fu marchesato di donna Matilda di Savoia e de' discendenti
da lei; e Reano era contado dei principi del Pozzo della Cisterna,
dai quali riconosce la costruzione della gotica chiesa parrocchiale,
adorna di bei dipinti. Giaveno fu della Badia di S. Michele, poi
feudo di Brichanteau; e i Bertrand di Monmegliano, potenti e
prepotenti baroni, cagione di molti travagli agli abati di S. Michele,
furono conti del memorabile castello di Brusolo, ove nel
1610 seguì tra il Piemonte e la Francia il trattato, pel quale
Enrico IV prometteva a Carlo Emanuele I la Lombardia, alto
disegno rotto in allora dal pugnale di Ravagliacco, ma ricomposto
e adempiuto ai dì nostri col trionfo del sangue latino.
Baratonia fin dal mille fu capo di un viscontado, ed Avigliana
ebbe a signori i Carron marchesi di Santommaso, famiglia che
vantò nei secoli <span class="smcap">XVII</span> e <span class="smcap">XVIII</span> tre generazioni di ministri, e da
ultimo il marchese Felice, storico di nobile ingegno e d'indole
preclara.</p>

<p><span class="pagenum"><a name="Page_397" id="Page_397">[397]</a></span></p>

<p>A questi nomi dovremmo aggiungere altri molti di vescovi ed
abati, onde organavasi in Val di Susa il consorzio feudale, frastagliato
di tante e sì diverse giurisdizioni, che inceppavano il
commercio e le industrie ed impedivano lo svolgimento del vivere
libero e civile.</p>

<h3 class="p2">VI.</h3>

<p class="pn1">Che strano e disonesto brulichìo di baroni contendenti e contristati
vassalli! Il medio evo fu il barbaro trionfo dell'ignoranza
armata. Il disordine di que' tempi vien significato dall'istessa
irregolare costruzione dell'edifizio, foggiata negl'irregolari picchi
del monte; ed io lo vedeva espresso eziandio nelle strane figure
intorno ai capitelli ed alle basi così delle ritte che delle ritorte
colonne, miscuglio di arte romana e gotica, fatto più bizzarro
dai ristauri di età posteriori. Visitiamo la Badìa a parte a parte.
Facciamoci intorno all'enorme pilastro che ricorda quelli d'Egitto,
e regge le vôlte principali dell'edifizio; saliamo e scendiamo nei
tortuosi angusti andirivieni del monistero, per le alte scale intagliate
nella roccia, sotto gli archi della chiesa, de' corridoi e
delle grotte, qui fra lapidi impresse di gotici segni e di stemmi
gentilizii, là fra teschi accatastati e fra cadaveri ritti entro
nicchie, semicoperti da cenci, ed abbracciati alla croce, mummificati
dal vento del Moncenisio, che perpetuo percuote quelle
vette; e fra tanto sacro orrore sentiremo nell'animo il peso dei
tempi feudali.</p>

<p>Che dirò d'una sera che, rischiarato da fiaccole per l'ampia
scalinata, fra sepolcri e scheletri tornai ad affacciarmi alla mirabile
porta del vestibolo, per cui si sale al tempio? Colonnette
di marmo a diversi colori, attortigliate, cilindriche, ottangolari
con base e capitello di varia foggia reggono quella singolar
porta a tutto sesto, adorna di fregi e meandri in basso
rilievo intagliati con ogni sorta di vezzi e fiori intrecciati, e
coi dodici segni del zodiaco ne' pilastri. Ai quattro angoli d'una
base di colonna sono scolpiti quattro grifoni, e ai quattro angoli<span class="pagenum"><a name="Page_398" id="Page_398">[398]</a></span>
d'un'altra base quattro leoni, di cui l'uno morde la coda all'altro.
In un capitello sono raffigurate aquile, che afferrano un cerchio,
in altri veggonsi uomini furibondi che si accapigliano, e serpenti
che si avviticchiano ai martoriati, lor dando di morso, come i
serpenti punitori dei ladri nell'inferno dantesco. Che più? Uno
de' capitelli rappresenta Caino in atto di uccidere Abele, e in
un altro si vede Sansone scrollante le colonne del tempio. Io
riguardava pieno di stupore. La luce delle fiaccole balenava nelle
mummie, nelle lapidi e nelle simboliche figure delle colonne; ed
io andava fantasticando che mai significare potesse quella gran
porta abaziale. Qual fosse il concetto dell'artista del medio evo
non saprei dire; ma io poeta nelle sculture della porta immaginai
rappresentate le discordie e le prepotenze della barbarie;
e vidi il Caino del feudalismo che prostrava il misero popolo,
l'Abele della borgata; e nel Sansone caduto fra le rovine del
tempio de' Filistei io vedeva il feudalismo sfasciarsi fra i combattuti
castelli e le ire dei vassalli.</p>

<h3 class="p2">VII.</h3>

<p class="pn1">In mezzo ai terrori del medio evo non di rado i monisteri
furono asilo di pace e di santità, e sede nobilissima della scienza.
Tale fu quello di S. Michele della Chiusa. Basti ricordare
i preclari uomini che lo fondarono, governarono e protessero,
e tosto all'ingresso del cenobio voi vedrete svolgersi ricca di
splendori la storia di dieci secoli, da Arduino il generoso e sventurato
re d'Italia, lontana imagine di Carlo Alberto, al monarca
Vittorio Emanuele II, che l'uno e l'altro vendicando, alla trionfante
nostra Penisola restituì più splendida e sicura la regal
corona dei marchesi d'Ivrea.</p>

<p>Sedendo su gli scaglioni della roccia presso la porta simbolica
del medio evo, nell'ora vespertina, io vidi aprirmisi lo storico
volume di un millennio. Risorti nella mia mente agitata
dalla maestà del luogo e dall'ora conveniente alle meditazioni<span class="pagenum"><a name="Page_399" id="Page_399">[399]</a></span>
salivano per que' scaglioni, e per la porta misteriosa entravano
nel tempio uomini di grande autorità.</p>

<p>Saliva il magnanimo marchese Arduino, accompagnato dal
fondatore e dal primo abate del monistero, Ugone e Adverto;
e li seguivano il beato Giovanni di Ravenna, ed Amisone, vescovo
di Torino. Salivano gli abati Benedetto il Seniore e il Giuniore,
e con essi l'Ildebrando, il restitutore della libertà alla
Chiesa e combattitore delle superbie e simonie imperiali del
tedesco Enrico IV. Santo Anselmo, l'arcivescovo di Cantorbery,
congiunto di sangue coi principi di Savoia, e il venerabile cardinale
Pier Damiani salivano ragionando insieme della fede,
della ragione, della scolastica e del ristauramento della ecclesiastica
disciplina. Il beato Umberto III saliva accompagnato dal
suo diletto monaco Antoniano Giovanni Gerson, che gli andava
recitando alcuni versetti del suo libro <i>De imitatione Christi</i>. In
seguito nella chiesa odorosa d'incenso e sonante di cantici io
vedeva affollarsi lunghe schiere di monaci venerati, e famosi
principi, fra i quali Eugenio di Savoia, abate commendatario
della Sagra, prima di essere il vindice capitano delle milizie
subalpine, e l'immortale Giacinto Gerdil, precettore di Carlo
Emanuele IV, l'ultimo abate, quando allo scorcio del secolo
passato la Rivoluzione francese abbatteva il vecchio edifizio sociale
per ringiovanirlo.</p>

<p>La mia mente non riposava, ed ultimo vedeva salire il
glorioso martire dell'indipendenza italiana, re Carlo Alberto, che
tornò in onore la deserta Abazia, e fece rivivere quello stupendo
monumento di antichità cristiana. Egli mi apparve accompagnato
dal sommo filosofo Rosmini-Serbati, al cui sodalizio della
Carità affidò la cura della risorta Abazia, divenuta, come Superga
ed Altacomba, sepoltura dei principi della R. Casa di Savoia.</p>

<h3 class="p2">VIII.</h3>

<p class="pn1">Il monastero, tanto ammirevole e fantastico nella porta poco
anzi descritta, non è del pari nell'interno della chiesa: la quale<span class="pagenum"><a name="Page_400" id="Page_400">[400]</a></span>
ristaurata più volte, è disforme dalla bellezza delle porte d'ingresso.
Ha tre navate, di stile gotico le laterali, di stile romano
quella di mezzo, sorrette da grandi colonne ricche di fregi, fra i
quali leggonsi lettere Carlovingiche. Sono da osservare alcuni buoni
dipinti e l'altare maggiore; un monumento romano con pie sculture
dedicato da Servio Clemente alla memoria de' suoi genitori
e della moglie, e il bellissimo mausoleo d'un abate, probabilmente
Guglielmo d'Acaia, effigiato in pietra, e steso sotto un
baldacchino fra quattro colonne.</p>

<p>Per una piccola porta dalla chiesa si discende nell'angusto
vestibolo dell'ipogeo, già umile dimora al romito Giovanni di
Ravenna. Le spoglie mortali dei Principi di Savoia, tumulate
nella Metropolitana torinese, furono nell'anno 1836 da Re
Carlo Alberto fatte trasportare alla Sagra di S. Michele e deporre
nella chiesa ai lati dell'altar maggiore; e nell'anno 1856
per ordine di Re Vittorio Emanuele II vennero composte con
ogni onoranza in distinti avelli nella sotterranea cella di San
Giovanni, illustrati dal conte Luigi Cibrario con latine epigrafi,
che sono la concisa ed elegante storia dei sepolti e del trasferimento
delle loro ossa. Gl'Italiani salutano riverenti le ceneri
de' Principi Sabaudi, e sulle loro tombe suona continua la preghiera
dei sacerdoti Rosminiani.</p>

<h3 class="p2">IX.</h3>

<p class="pc1 lmid"><span class="smcap">I Rosminiani.</span></p>

<p class="pn1">Il sodalizio della Carità fondato dal Rosmini, ed approvato
dalla Chiesa l'anno 1839, sarebbe de' più possenti nella cristianità,
qualora simili instituti fossero ancor piante da rifiorire ai
dì nostri.</p>

<p>I Rosminiani non sono nè monaci nè frati, ma sacerdoti regolari
che possono dedicarsi alla vita contemplativa, e, chiamati,
applicarsi alle missioni ed agli spedali, all'aiuto de' parrochi,
all'educazione del popolo, insomma al più ampio esercizio della<span class="pagenum"><a name="Page_401" id="Page_401">[401]</a></span>
carità. E perchè nessuna legge circa i beni ecclesiastici potesse
pregiudicarli, accortamente il Rosmini ordinava che il sodalizio
della Carità fosse congregazione di privati sacerdoti, ciascheduno
dei quali vive del proprio. Finchè vien tutelata la proprietà dei
cittadini, sarà pure inviolata quella dei sacerdoti Rosminiani, i
quali sono poi tra loro vincolati a dare ciascuno le loro rendite
all'istituto e vivere insieme.</p>

<p>&mdash;E quando alcuno di voi cessi di vivere, a chi spetteranno
i suoi beni? domandai ad un Rosminiano.</p>

<p>&mdash;Egli avrà testato in favore d'un altro Rosminiano.</p>

<p>&mdash;E se l'erede si scioglie dai patti rosminiani ed abbandona
la casa della Carità?</p>

<p>&mdash;Lo potrà fare, ma pensi alla sua coscienza.</p>

<p>Niccolò Tommaseo nel settimo anniversario dalla morte di
Antonio Rosmini così parlò dello <i>Spirito della sua istituzione</i>.
«Una delle prove del noviziato era l'assistenza agli infermi per
lo spazio d'un mese almeno. E il Rosmini intendeva fondare un
collegio di medici, per rendere filosofica insieme e religiosa la
scienza, da tanti fatta men che mestiere. Il suo Istituto ammette
coadiutori nelle arti meccaniche; così come ingiunge le missioni
lontane: ed egli, stendendo alla grande regione dell'India il suo
pensiero, desiderava trovare uomini che s'addentrassero nella
filosofia de' Bramani per guadagnarli alla verità con l'aiuto della
civiltà loro propria, intanto che altri per vigore di carità solleverebbero
dalla natìa depressione i poveri Paria. Voleva imparassersi
le lingue de' vari paesi; e in ogni cosa e luogo trattassesi
principalmente con coloro da cui si possa imparare.
Richiedeva l'esercizio del dire improvviso, non solamente per
predicare, ma e pe' colloquii e per le scuole: le quali apriva e
festive e notturne a uso dei poveri; e a' maestri degli elementi
dava per protettore il Calasanzio; e diceva che dovess'egli accettare
una cattedra, la pedagogia presceglierebbe alla stessa
filosofia. Scelta insieme e umile e sapiente».</p>

<p>Il sodalizio della Carità, più che fra noi, è diffuso in Inghilterra
e vien rispettato da quanti ne conoscono i seguaci. Io<span class="pagenum"><a name="Page_402" id="Page_402">[402]</a></span>
ne conobbi parecchi, che nobilmente operano e pregano su le
rive del Verbano presso il sepolcro del loro celebre fondatore,
e sul Pirchiriano intorno ai sepolcri dei Principi Sabaudi.</p>

<p>Quelli della Sagra di S. Michele insegnano gli elementi delle
lettere ai poveri fanciulli del villaggio di S. Pietro, provvedendoli
di libri e di pane, ed aiutano i parrochi dei paesi circostanti
nell'evangelico ministero. Accompagnandomi intorno alla Badìa
mi ricordavano gli antichi monaci dissodatori d'incolti terreni.
Anche i Rosminiani convertirono ermi luoghi in ameni pensili
giardini, ricreati da frequenti zampilli di acque ed allietati da
rose, mirti ed allori, da platani, cedri e quercie, e da vigneti,
che sospendono i loro grappoli fra l'edera di negre roccie, ed
attestano il vigore della vita innanzi a caverne, crani e croci.</p>

<h3 class="p2">X.</h3>

<p class="pc1 lmid"><span class="smcap">La Bell'Alda.</span></p>

<p class="pn1">Il prete Clemente dai ridenti giardini riconducendomi ai malinconici
corridoi della Badìa, mi trasse al vecchio coro dei
monaci benedettini, ora squallido e muto, e su d'una parete mi
additò rozzamente dipinta la fondazione del monastero secondo
la leggenda popolare. Dipoi, passando per l'andito, dove entro
una cappella ammirasi Maria bellamente dipinta su tavola del
Macrino d'Alba, mi condusse alle rovine dell'antica grandiosa
dimora dei trecento monaci. Alla splendidezza dell'opulenta Badìa
succedette lo squallore e il silenzio della morte tra frantumi di
colonne, d'archi acuti e di capitelli. Accresce orridezza alle
confuse macerie verso tramontana un profondo precipizio, innanzi
a cui il prete Clemente mi disse:</p>

<p>&mdash;Qui si racconta una storia di lagrime. Leggiadra e desiderata
fanciulla, detta Bell'Alda, per sottrarsi alle insidie d'un
seduttore che la inseguiva, invocò l'aiuto di Maria, e leggiera
come piuma di colomba spiccando un salto da questo vertice,
illesa toccò il fondo dell'irto precipizio; ma Alda invanitasi di<span class="pagenum"><a name="Page_403" id="Page_403">[403]</a></span>
prova così felice, ne fece un secondo con diversa fortuna: restò
morta giù negli spaventosi dirupi!</p>

<h3 class="p2">XI.</h3>

<p class="pc1 lmid"><span class="smcap">Due Salti.</span></p>

<p class="pn1">Due salti di donna sono famosi nelle tradizioni e nei canti
di Grecia e d'Italia. Ricordato dai Greci è tuttodì il salto di
Saffo, e gl'italiani lamentano il salto di Alda.</p>

<p>Visitai sul promontorio di Leucade le rovine del tempio di
Apolline, dove la tradita poetessa di Lesbo mise l'ultimo lamento
contro l'ingrato Faone, prima di gettarsi disperatamente nelle
acque dell'Ionio. A pochi passi di là, nel deserto monastero
di Santo Nicola, presso piccolo giardino, una chiesuola e i rozzi
sepolcri di due vescovi, mi fu aperta la cella in cui visse austeramente
la pia Susanna, che morta venne sepolta col capo appoggiato
al tronco dell'arancio, che la romita piantò di sua mano
all'ingresso di quell'umile asilo.</p>

<p>Colà il vecchio monaco Cipriano, che contava cento e più
anni di vita, m'imbandiva frugal mensa, benedicendola colla tremebonda
sua destra. Dipoi, tornato al muto delubro di Apolline,
colsi fra le rovine una viola che, sebbene arida, è per me
tuttavia piena di vita; e la serbo nelle pagine di Grecia a ricordanza
dell'isola ospitale che m'ebbe tre mesi infermo per
grave frattura toccatami al piede sinistro, nel saltare da una
barca sul lido prossimo al promontorio, infausto ai poeti dell'uno
e dell'altro sesso. La serbo a ricordo della infelice donna miseramente
tradita in amore, ed a memoria del Leucadio Aristotile
Valaoriti, ch'empie de' suoi mirabili versi l'isola materna e tutta
Grecia.</p>

<p>Presso il luogo del salto di Alda, come presso quello del salto
di Saffo trovai grotte di antichi romiti e l'ospitalità di uomini
solitari. Incontrai inoltre una bionda giovane Britanna, che
insieme colla sua famiglia era andata nel vicino villaggio di<span class="pagenum"><a name="Page_404" id="Page_404">[404]</a></span>
Ranverso a piangere un amato fratello nella casa ove era morto.
La desolata sorella, salita alle balze di Alda, si assise sotto un
albero secolare, e mentre fissava i molti fiori da lei raccolti per
quelle rupi, io vidi ad un tratto serenarsi il turbato volto della
donzella, che sorridendo mi disse:</p>

<p>&mdash;Poeta, anche questi fiori appassiranno fra breve, ma nella
primavera risorgeranno.&mdash;E sì dicendo guardò amorosamente il
cielo, come se lassù nell'eterna primavera vedesse risorto il fiore
degli affetti suoi, il perduto fratello.</p>

<p>Uno dei fiori caduti di mano alla donzella fu raccolto nelle
pagine della Dora, e mi ricorda il lutto della Britanna, il salto
di Alda e l'amorevole ospitalità dei Rosminiani, che spesso con
filiale riverenza mi parlavano del sapiente loro institutore.</p>

<h3 class="p2">XII.</h3>

<p class="pn1">Il promontorio di Leucade e il Pirchiriano hanno in sè tante e
sì diverse memorie di Grecia e d'Italia, che non saprebbesi ben
dire se appartengano più al cielo o alla terra.</p>

<p>Chi desidera udire i casi di Salto, ricordati ai dì nostri con
sublime dolore, li cerchi nei canti di Leopardi e Lamartine e
nelle musiche del Pacini. Nelle loro pietose armonie troverà
significata con verità di estri la poetessa di Mitilene.</p>

<p>E chi volesse conoscere vivamente descritte le venture di Alda,
si piaccia di cercarle nelle opere di Massimo d'Azeglio e Cesare
Balbo. Ed io volli indagare, come dalla tradizione alpigiana
pigliassero argomento alle loro pagine que' due Piemontesi, gloria
della letteratura e politica italiana.</p>

<h3 class="p2">XIII.</h3>

<p class="pc1 lmid"><span class="smcap">Cesare Balbo e Massimo D'Azeglio.</span></p>

<p class="pn1">Cesare Balbo in una delle sue novelle narrate da un maestro
di scuola racconta il caso della <i>Bella Alda</i>, innestando qualche<span class="pagenum"><a name="Page_405" id="Page_405">[405]</a></span>
cosa di suo alla leggenda<a name="FNanchor_24_24" id="FNanchor_24_24"></a><a href="#Footnote_24_24" class="fnanchor">[24]</a>. Suppone accaduto il tristo caso verso
il 1200 o 1300, <i>al tempo d'una delle discese de' Francesi per la
Comba di Susa</i>; e imagina che soldati di Francia tentino la
onestà di Alda e la costringano a precipitarsi giù per i dirupi
del Pirchiriano.</p>

<p>Per tal guisa lo scrittore prende occasione a rimproverare la
baldanza de' Francesi, e lamenta l'oltraggio che spesso a noi
fanno i temerari stranieri.</p>

<p>Massimo d'Azeglio, poeta e pittore<a name="FNanchor_25_25" id="FNanchor_25_25"></a><a href="#Footnote_25_25" class="fnanchor">[25]</a>, inventa i casi del monaco
Arnaldo, e splendidamente narrando e ritraendo le tradizioni e
le pittoresche veduto della Badìa, mette in bocca al monaco il
racconto, e gli fa dire che il caso di Alda sia avvenuto ai tempi
di Federico Barbarossa, quando gli Imperiali scorrazzavano audacemente
in quella valle, ponendo a sacco e distruggendo Susa,
Avigliana e tutte le circostanti castella, indignati di Umberto III,
Conte di Savoia, che di animo guelfo teneva per il Papa. Le quali
cose egli narrando ne accende di sdegno contro i nemici, che
ci vengono da Lamagna.</p>

<p>In quanto all'essersi Alda insuperbita del miracolo e l'aver fatto
un secondo salto onde morì, il D'Azeglio scusa la stranezza del
racconto dicendo: «Ha sete sempre l'animo nostro di maraviglie,
nè trovandole vicine, le cerca nel remoto passato e nel tenebroso
avvenire».</p>

<p>Il Balbo invece osserva: «Non approvati mai dalla Chiesa,
ma esercitati sovente anche coll'autorità di alcuni ecclesiastici,
erano appunto quelli che si chiamavano Giudizi, ma furono
vere tentazioni di Dio. Quindi è che si potrebbe dire, che
domandando giustizia e riparazione l'Abate e negandola i
Francesi, e il principal argomento del primo essendo l'asserire
il miracolo e dei secondi il negarlo, venissero poi gli uni e<span class="pagenum"><a name="Page_406" id="Page_406">[406]</a></span>
gli altri al compromesso di volerlo far rifare, e la fanciulla,
inclinata alquanto a vanità, vi si lasciasse persuadere».</p>

<h3 class="p2">XIV.</h3>

<p class="pc1 lmid"><span class="smcap">Due Laghi.</span></p>

<p class="pn1">Un altro subalpino, lodato scrittore di storie, Domenico Carutti,
in un libro di racconti<a name="FNanchor_26_26" id="FNanchor_26_26"></a><a href="#Footnote_26_26" class="fnanchor">[26]</a> celebrò la Sagra di San Michele e i
suoi dintorni, ed io li ricordai scendendo, verso la parte meridionale
della Badìa, ai due laghi di Avigliana da lui descritti
con brio ed eleganza.</p>

<p>Breve istmo selvoso separa i due laghi; quello chiamato della
<i>Madonna</i> ha sessanta mila metri quadrati di superficie, e ne ha
trentadue mila e cinquecento l'altro denominato da San <i>Bartolomeo</i>.
Il lago della Madonna per un canale versa le sue acque nell'altro.</p>

<p>Sulle rive s'incontrano casolari pescherecci, e quelle acque
bagnano le falde a verdi ridenti colli, dietro ai quali biancheggiano
di neve le alte giogaie delle Alpi.</p>

<p>Giunto alle rive del maggiore dei laghi, pregai un pescatore
che nella sua barca mi traghettasse alla riva opposta, appiè del
convento dei PP. Cappuccini. Quel pescatore pallido e gramo,
benchè giovane, mi accolse volentieri nel suo navicello e mi
fece sedere presso la rete, che gli aveva procacciato abbondante
pescagione, ed agitando i due remi si pose a vogare, traendo
affannosamente frequenti sospiri.</p>

<p>&mdash;Mi sembrate di cattivo umore, gli dissi; eppure dovreste
sorridere al lago della Madonna, che vi dà gran copia di anguille,
di tinche e di trote.</p>

<p>&mdash;Oh! Vossignoria non conosce bene questi luoghi, mi rispose:
qui nato, qui vivo di crucci; e mi costa molte pene questa pesca.<span class="pagenum"><a name="Page_407" id="Page_407">[407]</a></span>
Qui si scontano i peccati dei nostri padri: dove ora veggonsi i
laghi sorgeva l'antica Avigliana.</p>

<p>Si narra che gli abitanti fossero di mala vita, e che rifiutassero
gli atti della carità cristiana verso il prossimo, anzi facessero
villanie ai poveri: Dio stesso ne fece l'esperimento. In una fredda
e nevosa giornata d'inverno, qui sul far della sera capitò un
vecchio pellegrino, stanco dal viaggio e dal digiuno. Andò di
porta in porta ad invocare per una notte ricovero e ristoro.
Ebbe ripulsa da tutti, fuorchè da una vecchierella, che gli usò
carità nel breve tratto di terra fra i due laghi, dove abitava.</p>

<p>Il pellegrino era nostro Signore: il dì appresso risparmiò la
casa ed il giardino della pietosa vecchierella, e punì amaramente
il resto degli abitanti, tutto subbissando in queste acque,
per cui udrà spesso ripetere ironicamente: <i>Viana villana per la
sua bontà l'è sprofondà.</i></p>

<p>&mdash;Ma ora, io ripresi, vi dovreste confortare nella pesca abbondante
e nel vivido sorriso di questi luoghi salubri.</p>

<p>&mdash;Salubri! esclamò il pescatore tutto tremante per i brividi
della febbre che lo assaliva. Ella sogna davvero. M'accorgo sempre
più che per la prima volta ella visita questi luoghi. Qui l'aria
è ancora infetta dei peccati della sprofondata Avigliana: Iddio
non cessò di castigarla di qualche orrendo misfatto. In questo
umido cielo, e nei dintorni paludosi dominano le febbri, ed io
ne sono spesso travagliato. I frati pregano e benedicono le acque,
ma invano; parecchi di essi sono al pari di me travagliati dalla
febbre terzana.&mdash;</p>

<p>Cercai di consolarlo, augurandogli abbondanza di pesci e serenità
di salute, e gratificatolo del pronto tragitto, toccai il lido
innanzi al Convento.</p>

<h3 class="p2">XV.</h3>

<p class="pn1">Quel convento dei PP. Cappuccini, sormontato da una cupola,
sorge su d'un poggio verde di cipressi, salici ed olmi; e un'alta
croce di legno gli sta d'innanzi guardiana della preghiera e della<span class="pagenum"><a name="Page_408" id="Page_408">[408]</a></span>
penitenza. Entro una nicchia difesa da cancello di ferro mormora
perenne fontana, le cui acque si accolgono in petroso
bacino. I villici assetati vi trovano ristoro usando della tazza
assicurata al cancello e pendente da una catenella. Così come i
Dervissi d'Oriente, i buoni frati d'Occidente accanto al romito
ospizio offrono agli stanchi pellegrini il beneficio di acque desiderate.</p>

<p>Io ne bevetti con soddisfazione; e le trovai fresche e grate come
quelle che nell'Epiro attinsi alle fonti del Pindo, al di là del
lago di Giannina. Ma le acque di Avigliana non hanno, come
quelle del Pindo, la virtù vivificatrice de' carmi; perchè entrato
nel Convento per una cancellata di legno, sulle pareti del vestibolo
lessi a grandi caratteri quattro sonetti, dai quali ci è lecito
argomentare che quivi i frati dalle loro acque non attingano la
poetica inspirazione.</p>

<p>Torcendo lo sguardo da quei quattro peccati di poesia, nel
mio quaderno presi a notare la bella veduta di quei siti pittoreschi
e le cose pregevoli del convento. Ma i frati mal sospettarono
di me.</p>

<p>In Manfredonia, nell'antica chiesa Sipontina, mentre si facevano
scavi dispendiosi per trovare un sognato tesoro, ed io notando
raccoglieva le notizie del luogo, fui preso dal volgo per un mago
francese, esperto di nascosti tesori, e fui investito da sì indiscrete
e minacciose interrogazioni, che a liberarmi dovettero intromettersi
uffiziali di polizia, e una cospicua famiglia mi tutelò ospitalmente.
Nel convento di Avigliana i frati nel 1854 non mi
credettero un mago, ma un Delegato del Governo, andato a
registrare le riposte loro ricchezze, sicchè il Padre Vicario con
modi bruschi non cessava di ripetermi:</p>

<p>&mdash;Nulla v'ha qui che meriti di essere notato, nulla, nulla.</p>

<p>&mdash;Ma pure, o molto reverendo, io gli diceva, merita di essere
visitata la chiesa del convento. È prezioso su l'altar maggiore
il tabernacolo coperto di tartaruga, preziosa la tavola in
cui sono effigiati Maria e i santi Rocco e Sebastiano. Mi permetta,
ottimo Vicario, ch'io qui rimanga ancora qualche istante<span class="pagenum"><a name="Page_409" id="Page_409">[409]</a></span>
ad ammirare il <i>Cristo in croce</i> del Caravaggio e gli altri due
dipinti, che voglionsi di Lionello Spada.</p>

<p>I frati si avvidero dell'errore e tosto lo emendarono, illuminandomi
con due ceri l'altar maggiore, ond'io potei davvicino
guardare la Madonna, alla quale in ogni secolo si aggiunge una
corona d'argento con pompa solenne. Ne ha tre la Madonna;
l'ultima le fu tributata con festa di otto giorni nel 22 agosto
del 1852.</p>

<h3 class="p2">XVI.</h3>

<p class="pc1 lmid"><span class="smcap">Avigliana.</span></p>

<p class="pn1">A pochi passi dal convento si entra in Avigliana, che fu turrita
città piena di popolo e di commercio, seggio del marchese
Arduino e dei Conti di Savoia, culla di Umberto II e di Amedeo VII
detto il <i>Conte Rosso</i>. Ora è borgo di tre mila abitanti, che si
distende da oriente a tramontana per le estreme pendici del
monte, su cui veggonsi le rovine del suo celebrato castello.</p>

<p>Nell'erbosa piazza v'ha un antico pozzo circolare a cui sogliono
attinger acqua gli Aviglianesi, e per le ripide e tortuose vie
s'incontrano torri, chiese vetuste, portici e vestigia di gotiche
costruzioni, che attestano le glorie passate collo scudo e la croce
di Savoia scolpiti in più luoghi tra i fregi de' capitelli.</p>

<h3 class="p2">XVII.</h3>

<p class="pn1">Addì tre dicembre del 1851 un eletto giovane, caldo di poesia
e fior di gentilezza, Camillo Verdi, in sul meriggio mi accompagnava
fra i deserti ruderi del vecchio castello, già segno a
gravi sciagure.</p>

<p>Invadevano il castello le armi di Lamagna ai tempi del conte
Umberto III di Savoia, parteggiante per la Chiesa, nemico a
Federico Barbarossa; e nel 1636, comechè difesa dal presidio
spagnuolo, la rôcca di Avigliana fu assalita dai Francesi che<span class="pagenum"><a name="Page_410" id="Page_410">[410]</a></span>
nell'orrendo eccidio risparmiarono una donzella piemontese,
disarmati dalla rara sua bellezza. Risorta la rôcca di Avigliana,
fu nel 29 maggio del 1691 nuovamente percossa dai Francesi
capitanati dal Catinat, al quale, si racconta, una vecchierella indicasse
la <i>Pietra-piana</i>, l'eminenza donde il Generale potè con truce
fortuna investire il castello, e farne informe ammasso di rovine,
per muovere dipoi al campale combattimento della Marsaglia,
ov'ebbe il bastone di maresciallo.</p>

<p>Rimangono del castello vôlte sotterranee e una massiccia muraglia
con tre finestre. I gufi e le nottole fanno lor nido e stridono
ove un tempo fra gli scudieri e i falconieri ferveano le
virtù cavalleresche ne' tornei, nelle caccie e negli amori dei
corazzati principi e guerrieri, e ne' canti de' trovadori, ed ove si
agitavano le politiche imprese, che per lungo ordine di vicende
prepararono il concetto rinnovatore della presente Italia.</p>

<h3 class="p2">XVIII.</h3>

<p class="pn1">Per una scala salii al sommo di que' ruderi, mentre d'intorno
rideva tranquillamente la natura. Il verde e l'azzurro e il color
di porpora splendevano nell'acque e ne' monti, e per la serena
vôlta dei cieli un venticello del Moncenisio spingeva bianche
nuvolette in Lombardia.</p>

<p>Da quelle vette solitarie ad oriente io vedeva il prossimo
ospizio di S. Antonio di Ranverso, e più in là il castello di
Rivoli, la torre di Buttigliera e la cupola di Superga; e una
grigia nebbia vivida di luce mi segnava il corso del Po lambente
le falde ai colli di Torino. Verso la parte meridionale
parevano sfavillare di perle e smeraldi i colli di Giaveno e i
due laghi, come dalla parte nordica i gioghi del Rubbione e del
Musinè e le acque della Dora; e ad occidente rividi la Sagra di
S. Michele e il Pirchiriano che mi nascondeva il varco delle
Chiuse, dilatando le sue ombre sulla Dora, e di là salutava le
torri di Susa e le nevi del Moncenisio.</p>

<p>Il mio compagno vedeva il brio della sua gioventù riflesso<span class="pagenum"><a name="Page_411" id="Page_411">[411]</a></span>
nelle cose circostanti, per cui le stesse pannocchie di grano turco
nelle case del borgo ci parevano tappeti d'oro pendenti dalle
tettoie e dai ballatoi giù per le brune pareti. Insomma quel giorno
festivo pareva un giorno di primavera venuto a rallegrarmi fra
i geli del dicembre sul monte di Avigliana. Oh quanta vita intorno
allo squallido castello, scheletro roso dal tempo e non più
curato dagli uomini!</p>

<p>Camillo Verdi meco ricordava il Conte Amedeo VII che, degno
figlio del Conte Verde, nacque in quel castello addì 24 febbraio
1360; e acceso di nobile ardore declamava la ballata di Giovanni
Prati, intitolata <i>Il Conte Rosso</i>, che forse il poeta immaginò,
attingendo dalla vista di que' luoghi le felici sue inspirazioni.
Scendendo dal monte volentieri io ripeteva col Verdi:</p>

<p class="pp4h p1">
«O voi, che languite scorati e pensosi,<br />
Poeti d'Italia, dai lunghi riposi<br />
Sorgete una volta, sorgete a cantar.</p>
<p class="ppi6">Tendete concordi l'orecchio devoto,<br />
Chè un'eco possente del tempo remoto<br />
Susurra sull'Alpi, passeggia sul mar».<br />
</p>

<h3 class="p2">XIX.</h3>

<p class="pn1">Ripetendo i versi del Prati, c'imbattemmo in quattro popolane
dal volto giocondo e rosato, che cantavano sedute sul dorso
d'un poggio presso il cimitero della parrocchia di Santa Maria
Maggiore, la cui squilla annunziava l'ora meridiana.</p>

<p>Quelle gaie donne erano l'espressione della gioventù che, inconscia
delle miserie umane, folleggia fra le macerie della morte.</p>

<p>Tornato altre volte in Avigliana, visitai la Chiesa parrocchiale
di Santa Maria, su cui rosseggia l'acuto antico campanile. Un
buon vecchio, sagrestano da trent'anni, mi additò in una cappella
la Madonna effigiata in tavola da Macrino d'Alba, e facendomi
osservare i due biondi angioletti appiè della Vergine
irradiati di celestiale bellezza, dicevami che un Inglese avea
profferto dieci mila lire per quel quadro.</p>

<p><span class="pagenum"><a name="Page_412" id="Page_412">[412]</a></span></p>

<p>Forse qualcuno de' nostri filantropi ed economisti avrebbe detto
a quel sagrestano, custode amoroso della patria arte cristiana:
Perchè non permettere che il quadro del Macrino viaggiasse per
Inghilterra, ed accettare in cambio le dieci mila lire? Con
quella pecunia il Curato avrebbe potuto degnamente onorare il
cimitero della parrocchia, che, povero di croci e di lapidi, pare
un cimitero di scettici, e mal difeso da basso e rustico muricciuolo,
sta a cavaliere della parte del paese detta il <i>Borgo vecchio</i>.</p>

<p>A dir vero, per poco che il monte franasse, o qualche valanga
di nevi giù rotolasse, nelle lunghe serate d'inverno, mentre le
famiglie de' villici intorno ai loro focolari novellano di streghe
e spettri, non istupirei di udire un dì o l'altro, che i morti di
Avigliana per i fumaiuoli e le finestre fossero entrati nelle case
impaurite dei vivi.</p>

<p>I creatori di leggende aspettano per la fortuna de' loro versi
qualche simile accidente dal cimitero aviglianese.</p>

<h3 class="p2">XX.</h3>

<p class="pn1">Visitai pure la bella chiesa parrocchiale di S. Giovanni ristaurata
nel 1846, nella cui facciata di stile gotico è figurato un
gigantesco San Cristoforo. Colonnette di mattoni rossi, con simboli
de' vangelisti e la croce di Savoia scolpiti nei due bizzarri
capitelli reggono l'arco a sesto acuto della porta d'ingresso. Nel
vano dell'arco è dipinta Maria col divin Figlio e angioletti con
musicali strumenti. Nell'atrio veggonsi antichi affreschi: entro la
chiesa un pulpito di legno di noce bene intagliato, e la mirabile
tela in cui Gaudenzio Ferrari ritrasse la Sacra Famiglia
fra i martiri Crispino e Crispiniano, cogli arnesi dell'arte del calzolaio,
e segnando appiè del dipinto l'anno <span class="smcap">MDXXXV</span>. Una tela
attribuita a Guido Reni e una Vergine del Moncalvo si ammirano
nella cappella, ove sono in onore le spoglie mortali del
beato Cherubino Testa di Avigliana. Domandai notizie del santo
quivi sepolto, e il curato della chiesa mi rispose:</p>

<p>&mdash;Cherubino Testa fu monaco Agostiniano, esempio di carità.<span class="pagenum"><a name="Page_413" id="Page_413">[413]</a></span>
Un dì gli si convertirono in rose i pani che distribuiva ai poverelli.
Il cadavere di lui fu trovato con un giglio che gli usciva
dal cuore.</p>

<h3 class="p2">XXI.</h3>

<p class="pn1">Di molto pregio eziandio è la chiesa di S. Pietro, alla quale
accompagnandomi un sacerdote, mi fece passare innanzi alla
casa un tempo del Montabone, e all'angolo di essa mi accennò
le finestre della stanza in cui ospitò Papa Pio VII, quando prigioniero
era condotto in Francia. Interrogai il sacerdote se in
Avigliana era rimasta sacra la ricordanza del passaggio del Papa.</p>

<p>&mdash;Oh! certamente, rispose un buon vecchio che veniva in
compagnia del prete. Si racconta che allora i nostri laghi per
solito non davano trote; ma nel dì che ospite avemmo Pio VII,
il lago di Santa Maria ne diede trenta libbre, che furono presentate
alla mensa del Prigioniero Apostolico dal nostro Carlo
Montabone allora sindaco di Avigliana.</p>

<p>All'estremità del paese prossima ai laghi fui guidato per erbosa
gradinata alla chiesa di S. Pietro sormontata da tre torricelle
commesse di mattoni, e col S. Cristoforo dipinto sulla
facciata, del quale rimane soltanto parte della testa. Nel tempio
v'ha l'effigie del merlato castello di Avigliana con quattro torri
e pregevoli affreschi, in parte nascosti da intonaco di gesso, e
un pertugio che vogliono abbia servito agli oracoli del Gentilesimo,
quando quella Chiesa era delubro della dea Feronia, la
Dea dei boschi ricordata da Virgilio</p>

<p class="pc1 reduct">Viridi gaudens Feronia luco.</p>

<p class="pn1">Avigliana la ricorda in un suo quartiere denominato tuttavia
regione Feronia, e Vincenzo Monti la celebrò splendidamente
nella sua Feroniade.</p>

<p><span class="pagenum"><a name="Page_414" id="Page_414">[414]</a></span></p>

<h3 class="p2">XXII.</h3>

<p class="pc1 lmid"><span class="smcap">La Festa della Pentecoste.</span></p>

<p class="pn1">Il sacerdote, mio cortese Cicerone, avvertendo ch'io notava
molte cose vedute od udite, mi disse:</p>

<p>&mdash;Fareste assai bene di registrare fra le vostre memorie la
nostra festa della Pentecoste, la più grata di Avigliana.</p>

<p>&mdash;Ben volentieri lo farò, se voi avrete la bontà di narrarmene
i particolari, gli risposi.</p>

<p>Allora il sacerdote mi condusse dirimpetto alla chiesa di
S. Pietro nel vasto cortile degli <i>Allais</i>, sotto la tettoia affumicata,
in cui tremolavano rami di edera, e v'erano carri e manipoli
di fieno ed altre masserizie.</p>

<p>&mdash;Tutto questo ingombro vien tolto la vigilia della Pentecoste,
esclamò il sacerdote. Questo luogo, abbarrato pel buon ordine,
vien conceduto ai preparativi della festa. Entro i buchi della
muraglia affiggonsi pali, cui si appendono, assicurate con uncini
a ferree collane ad uso de' bestiami, trenta lucide caldaie piene
d'acqua, di fagiuoli e ceci.</p>

<p>&mdash;Ma, io interruppi impaziente, chi dà tutta codesta roba?</p>

<p>&mdash;È elemosina del popolo, ripigliò il prete. Quattro confratelli
della parrocchia di S. Giovanni, tre volle all'anno, girano
per le case a questuare grano, meliga, legna e danaro; e tutto
viene convertito nella compera de' prescritti legumi per il convito
della Pentecoste. E perchè quanti ne mangeranno abbiano
la salute dell'anima e del corpo, il parroco di S. Giovanni in
rocchetto e stola e con seguito di altri preti viene a benedire
la pia imbandigione.</p>

<p>Compiuto il rito della benedizione, si appicca il fuoco alle
legna accatastate sotto le trenta caldaie fra la pubblica allegrezza.
Dei confratelli della parrocchia destinati a preparare il convito,<span class="pagenum"><a name="Page_415" id="Page_415">[415]</a></span>
chi pensa al lardo ed ai polli, chi attende ai ceci ed ai fagiuoli,
altri alle legna ed al fuoco, e tutti sono affaccendati
intorno alle caldaie che ardono sino a mezzanotte. Nel mattino
della festa il popolo accorre impaziente con vasi di legno
e di creta per avere ciascuno la desiderata porzione. Non
vi parlerò delle scodelle e marmitte che cadono o si spezzano
in quella pressa di gente, nè di qualche povera vecchierella che
a stento si fa innanzi e aspetta ansiosa il momento propizio per
alzare con mano tremante il suo recipiente ed avere la sua
porzione. Finiscono coll'averne tutti, e ai signori principali del
paese i confratelli hanno cura di portare in casa la loro parte;
e così in quel giorno solenne il popolo nostro gode fraternamente
del medesimo pasto.</p>

<p>Antica usanza è questa che prova, come all'ombra dell'altare
cristiano sia sempre stato protetto il diritto di congregarsi. Gerusalemme
ogni anno con banchetti celebrava l'anniversario della
dedicazione del tempio: così Avigliana col banchetto della Pentecoste
celebra annualmente la fratellanza umana.&mdash;</p>

<p>Registrai la festa descrittami dal sacerdote, perchè amo le
religiose costumanze che giovano a ravvivare la concordia delle
genti. Ed ora l'agape della Pentecoste mi fa ricordare l'agape
dell'amicizia, che nel 15 ottobre 1861 mi diede l'ultima volta
il nostro rimpianto Norberto Rosa nel suo amenissimo podere
della natale Avigliana, da lui denominato il <i>Cantamerlo</i>.</p>

<h3 class="p2">XXIII.</h3>

<p class="pc1 lmid"><span class="smcap">Norberto Rosa e il Cantamerlo.</span></p>

<p class="pn1">Quel podere sostenuto dai baluardi dell'antico castello è una
bella casa con fregi e porte di stile gotico, e con una torre ottangolare
coronata da otto merli biforcati, dipinti in rosso. Intorno<span class="pagenum"><a name="Page_416" id="Page_416">[416]</a></span>
alla casa su le rupi del monte ridono campi fertili e fiorite
aiuole; e gelsi, pampini ed allori verdeggiano fra i rosai.</p>

<p class="ppq4 p1">«Il Cantamerlo è un piccolo podere<br />
Fra campo e vigna e un po' di bosco in fondo<br />
Con una casa colorata in biondo<br />
E nel mezzo una torre o belvedere,<br />
Donde si può d'una vista godere,<br />
Che la più bella non si gode al mondo,<br />
La Dora, i laghi, cento ville a tondo,<br />
E la Sagra e Superga infra le sfere».</p>

<p class="p1">Così giovialmente lo descriveva il caro Norberto; e nella vôlta
della torre, in lieta cameretta, mi additava figurato su di un
ramoscello di edera il merlo, da cui piglia nome il fantastico
suo podere; e frattanto ci allietava il soave mormorio delle
acque della Dora, che scorrono in verdissimi prati tra filari di
pioppi e salici.</p>

<p>Norberto Rosa, dirò col suo biografo, il Borella, <i>è stato uno
di quegli uomini che non si ricordano mai abbastanza, siccome
modello di virtù pubbliche e private</i>. Visse onoratamente nell'esercizio
del fôro; e, facile all'ironia, la usò molte fiate con rara
felicità in verso e in prosa. Dall'anno 1840 cominciò a scrivere
nel <i>Messaggiere Torinese</i>, e continuò quando in questo e quando
in quello de' diari più popolari d'Italia la sua vita di brioso
scrittore.</p>

<p>Il primo plebiscito del regno d'Italia fu il felice concetto di
Norberto, cioè la soscrizione dei <i>cento cannoni</i> per la fortezza
di Alessandria, che promossa pure dalla <i>Gazzetta del Popolo</i>, fu
preparazione ai trionfi dell'unità italiana.</p>

<p>Consorte e padre de' più amorevoli fu il nostro Norberto, ed
amico sincero. Io lo provai, che, eccitato da' suoi incoraggiamenti,
presi a descrivere la valle della Dora, da lui onorata.
Egli mi aveva accompagnato col consiglio e talvolta di persona
dalla sorgente del patrio fiumicello sino alla Sagra di S. Michele.</p>

<p>Nel giugno del 1862 egli mi aspettava nel suo <i>Cantamerlo</i> e<span class="pagenum"><a name="Page_417" id="Page_417">[417]</a></span>
preparava preziose notizie a fecondare il mio lavoro. Ahimè! mi
giunse in Torino la notizia della sua morte, e la penna con
cui descriveva le regioni della Dora mi cadde di mano sulle
pagine bagnate di pianto, nè più seppi ripigliarla, se non quando
le recenti calamità toccate al Piemonte mi consigliarono a dire
qualche parola di conforto a questa magnanima terra subalpina,
gravemente offesa.</p>

<p>Ben meritò il lagrimato amico che di lui scrivesse Giuseppe
Revere:</p>

<p class="pp6h p1">
Schietto il cor, mesto il labbro, e il ratto ingegno<br />
Ricco di argute fantasie gioconde<br />
Ebbe questi che morte ora n'asconde,<br />
Non ancor giunto al suo maturo segno.</p>
<p class="pp6h">Amò l'Italia,&nbsp; .&nbsp;  .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .<br />
.&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .<br />
.&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .<br />
.&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .&nbsp; .</p>
<p class="pp6h">Amò l'alpe natìa donde s'affretta<br />
La Cozia Dora a disposarsi all'acque<br />
Del fiume che il suo mare alto richiede.</p>
<p class="pp6h">Amò quell'arte che pungendo alletta,<br />
Nè giammai per paure il vero tacque<br />
Cui sacrava l'intrepida sua fede.</p>

<h3 class="p2">XXIV.</h3>

<p class="pn1">L'ottimo Norberto Rosa mi parlava spesso dei miglioramenti
introdotti nell'amministrazione della provincia di Susa, e si
doleva che dalla sorgente della Dora sino a Torino non ancora
fosse instituito un Asilo infantile, che, abbattendo volgari pregiudizi
e diffondendo i germi di una saggia educazione, preparasse
ai figli del popolo un avvenire degno dell'uomo.</p>

<p>Egli si era più volte adoperato a dotare di un Asilo le rive
della Dora; ma egli è morto, senza che i suoi voti fossero
esauditi.</p>

<p>Un dì mi disse: "Va a confortarti di tale mancanza in Giaveno,
ove vedrai un Asilo infantile fondato nell'agosto del 1859."</p>

<p><span class="pagenum"><a name="Page_418" id="Page_418">[418]</a></span></p>

<h3 class="p2">XXV.</h3>

<p class="pc1 lmid"><span class="smcap">Giaveno.</span></p>

<p class="pn1">Lasciando per qualche ora le acque della Dora, nell'autunno
del 1857 mi condussi lontano tre miglia al sud-est da Avigliana;
e giunto alle rive del Sangone mi annunziarono Giaveno
le mura cadenti de' tempi feudali e tre torri merlate, e
il torrente Alasio che, scorrendo per le vie del paese, ricrea col
murmure e colla lucidezza delle acque i sette mila abitanti,
come un tempo la Dora Riparia per l'ampie arginate vie di
Torino.</p>

<p>Visitai il seminario, poi collegio vescovile, di ventiquattro
alunni, e vidi nel refettorio i ritratti dei cardinali Ferrero e
Gerdil, e una lodata tela in cui è raffigurato Cristo che lava
i piedi a S. Pietro; e quivi ricordai monsignor Lorenzo Renaldi,
vescovo di Pinerolo, che proponeva nel 1854 di convertire quel
seminario in sede della Missione italiana per i cristiani d'Oriente.
Concetto altamente religioso e civile fu quello del Renaldi, e,
quando l'Italia e la Chiesa torneranno in pieno accordo, dovunque
esso metta radice, sarà sempre potentissimo mezzo perchè
la nostra nazione eserciti la sua civiltà in Oriente col protettorato
dei Cristiani, degnamente emula della Francia.</p>

<p>Due scritte trassero la mia attenzione in Giaveno. L'una sulla
chiesa parrocchiale intorno al quadrangolare campanile che dice:
<i>Jam venit specula P&oelig;nus</i>, con le quali parole Giaveno dà l'etimologia
del suo nome, asserendo colà Annibale essersi fermato non
appena ebbe superato il passo delle Alpi.</p>

<p>Lascio agli archeologi le indagini intorno a tale asserto, e lascio
di buon grado a Gaudenzio Claretta<a name="FNanchor_27_27" id="FNanchor_27_27"></a><a href="#Footnote_27_27" class="fnanchor">[27]</a>, zelante illustratore di
quei luoghi, il provare che la leggenda <i>Jam venit</i> non è sancita<span class="pagenum"><a name="Page_419" id="Page_419">[419]</a></span>
dalla critica. Con affetto io mi volgo all'altra scritta, <i>Asilo infantile</i>,
che spicca sulla facciata di un bel fabbricato con verone
di ferro.</p>

<p>Quell'Asilo fu aperto colla rendita di circa tre mila lire, che
si traggono da legati ed azioni di soscrittori. Il teologo prevosto
Arduino donò a tale scopo quarantaquattro mila franchi, e il
Cav. G. B. Franco concesse per alcuni anni gratuitamente l'uso
d'una sua casa al pio instituto.</p>

<p>Il teologo Morelli, additandomi quella scritta, ben altrimenti
che col <i>Jam venit</i> della cattedrale, mi prediceva la futura vita
intellettuale di quattrocento fanciulli di ambo i sessi, che si
sarebbero accolti nell'Asilo, diretto da tre monache dell'instituto
Cottolengo.</p>

<p>Per tal modo le manifatture di ferro, le concie di pelli, le
filature di seta e le cartiere, mantenute dalla forza motrice del
Sangone, industria e ricchezza di Giaveno, saranno frequentate
da operai onesti e intelligenti.</p>

<p>Queste osservazioni io faceva nella principale cartiera del
Cav. G. B. Franco, fra cento operai, presso la bellissima macchina
ivi posta fin dal 1839; e perchè l'esempio di Giaveno trovasse
imitatori, queste cose io ripeteva tornando dal Sangone alla
Dora per visitare un antico Asilo di carità cristiana.</p>

<h3 class="p2">XXVI.</h3>

<p class="pc1 lmid"><span class="smcap">S. Antonio di Ranverso.</span></p>

<p class="pn1">Tra Avigliana e Rivoli, vicino a Rosta, è un luogo che fu
chiamato <i>Rivo Inverso</i>, e che oggidì, per le alterazioni che il
volgo e il tempo vengono portando ai nomi propri, è detto
<i>Ranverso</i>. Quivi nel 1181 due fratelli di santa vita, monaci
spedalieri, Giovanni e Pietro, ponevano mano alla costruzione
d'una chiesa e di uno spedale per la cura di quegli infelici
ch'erano tocchi dall'erpete orribile, denominata <i>fuoco sacro</i>, che
in breve consumava le membra che n'erano tocche.</p>

<p><span class="pagenum"><a name="Page_420" id="Page_420">[420]</a></span></p>

<p>Quel morbo crudele spesso infieriva nei secoli undecimo e
duodecimo, e a Sant'Antonio della Tebaide, come a sperimentato
protettore, s'indirizzavano preghiere e voti per esserne liberati:
e perciò da quel santo s'intitolarono i monaci spedalieri, istituiti
nel 1095 da Gastone, uomo di grande autorità, in Vienna del
Delfinato, dove fu trasferito ed avuto in grande onoranza il
corpo del santo Abate del deserto. Essi vestivano abito nero, e
portavano alla parte sinistra del petto il <i>Tau</i>, segno mistico
della potenza, che era una croce senza capo, di panno ceruleo,
raccomandato ad un nastro sovra la cappa.</p>

<p>Questi monaci dal loro patrono presero nome di Antoniani,
ed il beato Umberto III di Savoia da loro invocato si porse
benigno a soccorrerli. Il 27 giugno pertanto del 1181 quel
munifico principe concedette ai monaci di Ranverso una grande
distesa di terreni, franchigie di pedaggi e dazi, e proprietà di
molini e giurisdizione sugli uomini che abitassero ne' possedimenti
degli Antoniani; il che venivali a costituire in grado di
baroni. E tali cose donò e concedette a richiesta ed istanza del
suo <i>diletto e caro Giovanni, e di Pietro</i> fratello del medesimo.</p>

<p>E chi era questo diletto del beato Umberto? Non poteva essere
per certo un uomo volgare, che egli non avrebbe posto l'affetto
suo in un dappoco. Conveniva pertanto che quel Giovanni fosse
segnalato o per dottrina o per pietà: e vedremo che fu tale per
l'un titolo e l'altro.</p>

<h3 class="p2">XXVII.</h3>

<p class="pn1">Le memorie di Ranverso e di quel Giovanni, che n'ebbe il
governo, la veduta dell'antica chiesa di severo stile, del monistero
a due piani murato a ridosso di verde ed amena collinetta
volta a tramontana, e dell'edificio che già fu spedale di pellegrini,
mi porsero invito a visitare que' luoghi in un bel mattino
d'agosto (1865); e mi fermai in sulla piazzetta fra lo spedale
e la chiesa pensando al sentimento religioso che ne consigliò
l'erezione.</p>

<p><span class="pagenum"><a name="Page_421" id="Page_421">[421]</a></span></p>

<p>Gli Antoniani cessarono d'esistere, e <i>S. Antonio di Ranverso</i>
ora è commenda che appartiene all'ordine dei Cavalieri dei Santi
Maurizio e Lazzaro. Il monistero annesso alla chiesa è abitato
solamente dai cappellano e dall'economo che presiede agl'interessi
della Commenda.</p>

<p>Lo spedale non conserva d'antico se non la bella gotica porta
che mette al giardino, ed il luogo è quasi deserto. Incontrai alcune
guardie forestali dell'Ordine Mauriziano, e nell'ospizio, ove un
tempo si vedevano raccolti viandanti stanchi ed infermi, trovai
una pia fittaiuola di Avigliana, che vincendo di ospitalità il
brusco economo, mi accolse con atti cortesi nella povera ed
unica sua stanza fra due bimbi e cani e gatti e polli. Quella
madre dei due bimbi stese una bianca tovagliuola sulla rustica
tavola, e mi porse una tazza di caffè e latte, col pan bigio
di campagna.</p>

<p>Ed io ne fui lieto come a lauto desinare.</p>

<h3 class="p2">XXVIII.</h3>

<p class="pn1">Il cappellano di Ranverso, Luigi Quartino, era andato al paesello
Rosta, e non appena tornato mi riconobbe festivamente
per il poeta di cui aveva udito i versi improvvisi nel verno del
1837, alunno nel seminario di Nizza.</p>

<p>Quel bravo sacerdote volle essermi guida su per l'ampia scala,
e ne' corridoi del grandioso monistero, ed introdottomi nelle sue
stanze mi aperse libri e notizie manoscritte da lui raccolte,
importanti alla storia del luogo; e mostrommi la lista araldica
di cinquanta stemmi di maestri ed abati dell'Ordine Antoniano,
ch'egli fece trarre dalle pareti del chiostro e colorire con molta
diligenza.</p>

<p>Io ne segnai gli appunti in un quaderno di memorie, e già
sulla soglia della piccola sua biblioteca io stava per uscire col
cappellano e visitare la chiesa, quando m'imbattei a faccia a
faccia con un prete francese, che già aveva conosciuto a Lione
dal 1838 al 39, fra i più venerati e dotti amici dell'Ozanam,<span class="pagenum"><a name="Page_422" id="Page_422">[422]</a></span>
cui andiamo debitori di rare opere di letteratura storica e
religiosa.</p>

<p>Deggio tacerne il nome per obbedire alla soverchia sua umiltà
e modestia.</p>

<h3 class="p2">XXXIX.</h3>

<p class="pn1">&mdash;Oh Regaldi! sclamò il prete francese cingendomi il collo
delle sue braccia.</p>

<p>&mdash;Oh! signor abate, risposi io facendo altrettanto. E stemmo
alcun tempo guardandoci l'un l'altro con sorriso di gioia.</p>

<p>Alla fine l'abate prese la parola e mi disse:</p>

<p>&mdash;Mio caro, il proverbio non falla: i monti stan fermi e gli
uomini s'incontrano.</p>

<p>&mdash;Oh! senza dubbio, risposi, con lui rientrando nella biblioteca
al dolce invito del cappellano, e ci sedemmo l'un presso
l'altro in vecchi seggioloni a bracciuoli.</p>

<p>&mdash;Gli uomini, seguitai a dire, si muovono e s'incontrano.
Io incontrai l'ultima volta il nostro rimpianto Ozanam nel 1841
in Sicilia, innanzi alle storiate porte di bronzo della basilica
normanna di Monreale, e in certe antiche parole di quella
porta salutammo insieme gli esordi della lingua che divenne
tanto armonica e divina nel poema dell'Allighieri, di cui egli
fu sublime interprete filosofando cristianamente. Ed ora incontro
voi (e ne ringrazio il cielo), suo degno amico, pure innanzi a
cristiano monumento, in luoghi ricchi di memorie religiose e
guerresche.</p>

<p>Dacchè ci siamo conosciuti volsero molti anni, ne' quali ho
corso l'Oriente studiando la storia del Cristianesimo e i fasti
della cavalleria latina.</p>

<p>&mdash;Ed io, ripigliava egli, ho corso ormai tutta Europa, rovistando
gli archivi polverosi, per suscitare nomi e storie d'insigni
francesi che portarono fra gli uomini la fede, la scienza
e la civiltà.</p>

<p>Spesso mi chiudo e vivo nella solitudine de' chiostri, e non<span class="pagenum"><a name="Page_423" id="Page_423">[423]</a></span>
cercando i rumori della fama, colla pubblicazione di memorie
anonime mi compiaccio di rivendicare a' miei antichi ciò che
loro è dovuto: e qui, poco discosto dalle Chiuse, qui dove suonano
gl'imperituri nomi di Pipino, di Carlomagno e di Rolando,
non può a meno che non si rinvengano le notizie di qualche
nostra gloria, di cui siansi giovate a vicenda la Religione e la
Civiltà.&mdash;</p>

<p>Ciò diceva con quel fare enfatico, proprio de' Francesi, che
cercano la loro patria in ogni terra, e fiso aspettando da me
una risposta.</p>

<p>&mdash;Oh! ripigliai sorridendo, qui nel chiostro di Ranverso
non credo che i vostri Franchi abbian lasciato veruna memoria.
Il convento e la chiesa sono del secolo duodecimo, e debbonsi
ad un Umberto di Savoia ed a Giovanni Gerso.</p>

<h3 class="p2">XXX.</h3>

<p class="pc1 lmid"><span class="smcap">Il Libro</span> <i>De Imitatione Christi</i>.</p>

<p class="pn1">&mdash;Come, come! interruppe con enfasi l'abate, rizzandosi in
piedi: Giovanni Gerson, avete detto?</p>

<p>&mdash;Per l'appunto. Gerso o Gerson vale lo stesso.</p>

<p>&mdash;L'autore forse de' quattro libri <i>Dell'imitazione di Cristo</i>?</p>

<p>&mdash;Senza dubbio.</p>

<p>&mdash;Ma allora questo monistero si deve ad uno dei nostri.</p>

<p>&mdash;Scusatemi, ottimo abate, se vi contraddico. Il Gerso o il
Gerson della <i>Imitazione di Cristo</i> venne qui da Cavaglià dove
nacque, e Cavaglià è un luogo di 2400 abitanti, nel circondario
di Biella, sulla via maestra fra Ivrea e Vercelli.</p>

<p>&mdash;E il Monfalcon?</p>

<p>&mdash;Il Monfalcon nell'edizione poliglotta di Lione, per soverchio
amor di patria, attribuì il famoso libro al cancelliere Giovanni
Charlier, nato nel villaggio di Gerson, diocesi di Reims, e morto
a Lione nel convento dei Celestini.</p>

<p>&mdash;Precisamente!</p>

<p><span class="pagenum"><a name="Page_424" id="Page_424">[424]</a></span></p>

<p>&mdash;Or bene, il vostro cancelliere, mio caro abate, era un
Charlier, e il nostro monaco un Gerson, l'uno e l'altro dotto
e pio, l'uno e l'altro rispettabile e benemerito della religione
e delle lettere.</p>

<p>&mdash;E chi vi dice, ripigliava l'abate con un po' di bizza, che
l'autore di quell'aureo libro non sia piuttosto il nostro Charlier
che il vostro Gerso? Quanti uomini insigni non presero nome
dal luogo natale, specialmente ne' tempi lontani!</p>

<p>&mdash;Voi dite bene, gli risposi; ma in controversie, come questa,
mi concederete che le date e i codici debbano dissipare ogni
dubbio e far risplendere la verità.</p>

<p>&mdash;Per l'appunto.</p>

<p>&mdash;Allora con calma cristiana uditemi. La storia del libro
<i>Dell'imitazione di Cristo</i> e del vero suo autore, scritta dal cavaliere
Degregori, e il codice <i>De Advocatis</i> da lui trovato nel
1830 in Parigi, nella libreria Techener, e donato all'archivio
capitolare di Vercelli, sono gravi argomenti contro coloro che
ne facevano autore il Kempis e il cancelliere parigino Gerson.
Valenti bibliofili e paleografi giudicarono essere il codice <i>De
Advocatis</i> del secolo <span class="smcap">XIII</span>, quando ancora non erano nati nè
l'uno nè l'altro dei supposti autori.</p>

<p>Ernesto Rénan, acuto indagatore, se non pio cattolico, quale
voi siete, o Abate, è pure d'avviso<a name="FNanchor_28_28" id="FNanchor_28_28"></a><a href="#Footnote_28_28" class="fnanchor">[28]</a> che nessuno di quei due
sia l'autore d'esso libro; e il dotto vostro amico, conte di
Montalambert, nella sua <i>Storia di Santa Elisabetta d'Ungheria</i>,
celebrando il libro <i>Dell'imitazione</i>: <i>cet ouvrage que tous les siècles
ont reconnu sans rival</i>, lo attribuisce pure al Monaco vercellese.</p>

<p>Io per rinvigorire il mio assunto non imiterò il Paravia nel
suo elegante ed erudito discorso intorno al vero autore <i>Dell'imitazione
di Cristo</i>, che primamente ai 2 di aprile 1846 recitava
nell'ateneo di Treviso, nè seguirò il Rénan nel suo capitolo:
<i>L'auteur de l'imitation de Jésus-Christ</i>, col citare a documento<span class="pagenum"><a name="Page_425" id="Page_425">[425]</a></span>
il <i>Diarium</i> della casa Avogadro, nel quale fu detto essere registrata
una nota, da cui risulterebbe che nel 1349 il prezioso
codice <i>Della imitazione</i> era già da gran tempo posseduto dagli
Avogadro, come tesoro ereditario.</p>

<p>Nessuno affermò di aver veduto quel Diario. Nol vide monsignor
Giovanni Pietro Losana, vescovo di Biella<a name="FNanchor_29_29" id="FNanchor_29_29"></a><a href="#Footnote_29_29" class="fnanchor">[29]</a>, che testimoniò
di aver veduta la nota famosa; ma a dir vero, sulla fede
soltanto di un <i>fac-simile</i>, presentatogli dall'abate Gustavo Avogadro,
fattosi innanzi ai dì nostri qual possessore del prezioso
<i>Diarium</i>, uomo per altro dì molto credito tra i famigliari del
cardinale Morozzo, vescovo di Novara. Non lo potè vedere dopo
ripetute istanze il Degregori; nè il conte Filiberto di Colobiano
lo trovò nella libreria dell'estinto Gustavo Avogadro, acquistata
in nome della Regina vedova Maria Cristina. Monsignor Malou
dichiarò il <i>Diarium, chiffon de vieux papiers qui n'a aucun caractère
authentique ou extrinsèque d'authenticité</i>. Fu del Diario degli Avogadro
probabilmente come della pergamena del cremonese monsignor
Dragoni<a name="FNanchor_30_30" id="FNanchor_30_30"></a><a href="#Footnote_30_30" class="fnanchor">[30]</a>, con cui si provava ad evidenza che Martino,
diacono di Ravenna, insegnò a Carlomagno la via delle Alpi.
La pergamena tenuta come autentica dal Troya e dall'Odorici,
venne giudicata falsa dal Vustenfeld, e dimostrata tale con inconcussi
argomenti dall'esimio Francesco Robolotti.</p>

<p>Non vi parlo insomma di merce spuria o sospetta, ma di documenti
irrefragabili che il conte Luigi Cibrario, primo segretario
di S. M. per il gran Magistero dell'Ordine de' Ss. Maurizio e Lazzaro,
scoperse nell'archivio di quell'Ordine, e che di buon grado vi
mostrerà, come fece a me, con gentilezza pari alla nota sua dottrina.</p>

<p>Anzi, egli ne pubblicò una erudita e coscienziata relazione,
e la trovate in questa libreria del Cappellano, nel volume delle
<i>Operette varie</i> del Cibrario.</p>

<p><span class="pagenum"><a name="Page_426" id="Page_426">[426]</a></span></p>

<h3 class="p2">XXXI.</h3>

<p class="pn1">&mdash;Oh il Cibrario! interruppe l'Abate: l'autore della <i>Economia
Politica del Medio Evo</i>, è scrittore grandemente stimato anche
dai nostri Francesi, i quali non sogliono tener conto che delle
vere celebrità.</p>

<p>&mdash;Non istento a crederlo.</p>

<p>&mdash;Ebbene, vediamo che dice il Cibrario.</p>

<p>Pregai il Cappellano ad aprirmi la libreria, ch'io aveva
mezz'ora prima esaminata, e tratto da uno scaffale un volume
del Cibrario stampalo dai Botta a Torino nel 1860, l'apersi
alla pagina 425 e vi leggemmo: «Sovrabbondano poi argomenti
e prove materiali per dimostrare che ad uno scrittore del secolo
XII e XIII, non ad altri d'età posteriore, si debba attribuire il
libro <i>Dell'imitazione di Cristo</i>. Prima di tutto, lo stile dove
si vedono di quando in quando reminiscenze di quelle cadenze
rimate colle quali s'intendeva ad abbellire la metà ed il fine
dei versi ed anche le prose dei letterati dei secoli <span class="smcap">XI</span> e <span class="smcap">XII</span>&mdash;Parvus
est <i>dictu</i>, sed plenus sensu et uberi <i>fructu</i>&mdash;Si posset
a me fideliter <i>custodiri</i>, non deberet in me turbatio <i>oriri</i>».</p>

<p>&mdash;Oh! sì, sì, codesto è modo antico, esclamò l'Abate.</p>

<p>&mdash;Proseguiamo a leggere: «Poi la dolcezza, la semplicità
dello stile, la scarsità delle citazioni convengono ai tempi in
cui fiorì il fondatore di Sant'Antonio di Ranverso, e spiegano
come il libro <i>De imitatione</i> abbia potuto attribuirsi da molti
a S. Bernardo, che di alquanti anni lo precedette. Ed all'opposto
dimostra il poco avvedimento di coloro che a Giovanni
Gerson, cancelliere parigino, e peggio ancora, a Tommaso da
Kempis, scrittori dei secoli <span class="smcap">XIV</span> e <span class="smcap">XV</span>, e di genio disparatissimo,
lo attribuirono».</p>

<p>&mdash;Queste gravi ragioni del Cibrario mi entrano nell'animo,
sclamò l'Abate francese.</p>

<p>&mdash;Ma procediamo innanzi, ripigliai io, vediamo che dice il
Cibrario intorno ai codici del famoso libro controverso. Egli ne<span class="pagenum"><a name="Page_427" id="Page_427">[427]</a></span>
cita sei: quello della Cava che dalla forma dei caratteri, e
specialmente delle maiuscolette, riconosce evidentemente non
potersi riferire fuorchè alla prima metà del secolo XIII; quelli
di Polirone e di Vercelli, che appartengono al medesimo secolo;
quello di Robbio in carta bambagina, ed altrettanto antico;
quello di Arona, conservato nella biblioteca della R. Università
di Torino; alfine è l'Allaziano, che il Baluzio, il Ducange ed
altri autorevoli paleografi, giudicarono del secolo <span class="smcap">XIV</span>. Ora,
signor Abate, sapreste dirmi quando nascesse e quando sia morto
il vostro Giovanni cancelliere?</p>

<p>&mdash;Credo nascesse nel 1360 o in quel torno, e morisse presso
a poco sul 1430.</p>

<p>&mdash;Si fa presto, soggiunsi, a saperne precisamente le date.
Ecco qua il <i>Dizionario Universale</i> del cav. Angelo Fava. Ecco
l'articolo <i>Gerson</i>.... Vediamo: «Giovanni Charlier nacque a
Gerson nel 1363 e morì a Lione nel 1429». Ora se il codice
della Cava del libro <i>De imitatione</i>, nel quale è miniata l'effigie
di un monaco Antoniano, fu scritto prima del 1260, non poteva
l'opera essere dettata da chi venne al mondo un buon secolo
dopo. Non parliamo del Kempis che nacque nel 1380, e morì
decrepito nel 1471.</p>

<p>&mdash;Intorno al Kempis, m'interruppe l'Abate, io non avrei
questionato mai. Tommaso da Kempis, di cui ho letto attentamente
la vita, nacque in Prussia a Kempen, e si chiamava
Hamerken, cioè <i>Malleolus</i>, ed essendo poverissimo, si fece monaco
a Monte Sant'Agnese di Deventer, e da principio si guadagnava
la vita copiando libri corali. Valente calligrafo, trascrisse
poscia e ripetè Bibbie e raccolte diverse, e specialmente i quattro
libri <i>De imitatione Christi</i>, cui scriveva in fondo <i>finitus et completus
per manus fratris Thomae a Kempis</i>; e li mandava <i>pro
praetio</i> a vari monasteri della Germania. Da ciò si vede che
era un amanuense, un copista, ma non un autore, come indarno
tentò dimostrare l'illustre prelato Malou.</p>

<p>&mdash;Ebbene, io replicai, v'invito a leggere per intiero questa
erudita memoria del Cibrario, da cui si apprende eziandio che<span class="pagenum"><a name="Page_428" id="Page_428">[428]</a></span>
il Gerso di Cavaglià era monaco Antoniano e non Benedettino,
come si era creduto per lo innanzi, e che probabilmente
s'iniziò alla vita monastica nella casa dei frati Spedalieri in
Vercelli; dipoi qui venuto a fondare il chiostro di Ranverso,
fu assunto alle più alte dignità del suo ordine religioso.</p>

<p>Non vi prenda maraviglia, ottimo Abate, ch'io m'intrattenga
con tanto zelo a ragionarvi dell'autore del libro <i>Dell'imitazione
di Cristo</i>: incontrerete altri e non pochi in Italia, che ve ne
parleranno col medesimo affetto.</p>

<p>Presso Padova, nel cospicuo monistero di Praglia, il monaco
benedettino Buzzone per molti anni volse l'animo a raccogliere
in gran copia le edizioni a stampa di questo santissimo libro;
e Murano, l'isoletta che fu prigione a Silvio Pellico, ne ha una
raccolta più abbondante nell'antico ospizio di S. Michele. Inoltre
un viaggiatore inglese narra nel <i>Galignani</i> (giugno 1859), che
in Vercelli, mentre ardeva la mischia fra Italiani ed Austriaci
sulle prossime rive della Sesia, un canonico nell'archivio capitolare
gli mostrava il codice <i>De Advocatis</i>, e si riscaldava a provargli
che l'autore di quel libro era il Gerson vercellese; e
tutto ciò faceva il buon canonico con animo sereno, come se allora
la guerra non tonasse alle porte della città.</p>

<p>Questi particolari dimostrano la riverenza profonda degl'Italiani
al libro <i>Dell'Imitazione</i>, fatta più viva dalla maggior frequenza di
lettori, allettati dall'elegante versione italiana dell'abate Cesari.</p>

<p>Caro Abate, non vi maraviglierete dunque che anch'io, come
il monaco di Padova e il canonico di Vercelli, porti singolare
affetto al Gerson che fu il fondatore di questo chiostro, e che forse
meditò il celebre libro nella prossima chiesa che andremo a visitare.</p>

<p>&mdash;Ammiro, sclamò l'Abate, l'ossequio degl'Italiani al pio
libro su cui tanto si è disputato. Benchè un nostro romanziere
lo pigliasse a gabbo in questa età di scettici, pure le
anime credenti, nelle tribolazioni, cercano conforto in quel
libro, che il nostro Lamennais traduceva e splendidamente commentava
nei giorni migliori della sua fede, e che il vostro Gioberti
baciava morendo.</p>

<p><span class="pagenum"><a name="Page_429" id="Page_429">[429]</a></span></p>

<p>Così parlando mi strinse fortemente la destra e poi riprese:</p>

<p>&mdash;Sì, sì, il libro <i>Dell'Imitazione</i> è santissimo libro. Oh! come
si sarebbe deliziato in questi discorsi il nostro lagrimato Ozanam,
che tanto amò Francia e Italia, immedesimandole nel
sentimento del bello e del vero. Egli, abborrente dagli spiriti
di parte, e con intendimento tutto umano, avrebbe con noi conchiuso,
che il libro <i>Dell'Imitazione</i>, sia dettato da un Francese,
da un Italiano o da un Alemanno, è opera che onora tutta la
cristianità.</p>

<p>&mdash;È vero, è vero, disse il Cappellano, ch'era stato sempre
intento ad ascoltare il nostro dialogo, e soggiunse: Ora venite
meco a visitare la bella chiesa fondata da Giovanni Gerson.</p>

<h3 class="p2">XXXII.</h3>

<p class="pn1">Usciti dalla stanza della libreria, e discesi per l'ampia scala
in compagnia del Cappellano, andammo a visitare la chiesa; la
quale, se non avesse che l'impronta della sua primitiva erezione,
sarebbe un pellegrino monumento di cristiana antichità, ma le
scemano importanza i ristauri e le posteriori costruzioni.</p>

<p>La sua facciata guarda a ponente, come tutte le antichissime
del cristianesimo, sicchè il sacerdote che sale pel sacrificio
all'altar maggiore, tiene il viso rivolto alle regioni di Terrasanta.
La maggior porta, a sesto acuto, come ai lati le due
minori, hanno cornici massiccie di mattoni finissimamente lavorati
ad arabeschi. La porta principale non è a piombo col
sovrapposto finestrone, ma esce dall'asse verticale notabilmente
verso destra. Questo difetto di simmetria nelle finestre e nelle
porte di molti antichi edifizi, non saprebbesi bene a che attribuirlo,
se ad inscienza architettonica, o ad una certa noncuranza
allora in uso. E chi vorrebbe tacciar d'inesperto il famoso Giotto,
l'architettore di quel campanile di Santa Reparata in Firenze,
che Carlo V giudicava degno di una custodia di cristallo? Eppure
la famosa torre di Giotto ha la porta d'ingresso fuori del
centro, nè questo arbitrio le toglie vaghezza.</p>

<p><span class="pagenum"><a name="Page_430" id="Page_430">[430]</a></span></p>

<p>Ma ritornando alla vetusta chiesa di Ranverso, nell'atrio a mano
destra entrando, era un tempo effigiato nella parete S. Antonio
benedicente, e lo stemma della R. Casa di Savoia, sul quale
un'iscrizione latina riferivasi alla fondazione del chiostro. Tuttociò
fu coperto da improvvida imbiancatura. Furono però risparmiati
sopra la porta la Madonna con alcuni santi, e i bizzarri capitelli
con fregi, fra cui sono scolpiti stemmi, animali d'ogni sorta, e
teste di monaci incappucciati, colle braccia conserte al petto.</p>

<p>Levai lo sguardo allo svelto campanile, di quella foggia ardimentosa
che fu detta gotica, e non è; perocchè i Goti più che
erigere, distrussero, e se innalzarono edifici, non furono dedicati
al culto cristiano ed a' suoi santi. La torre di Ranverso ha una
sola campana di gran mole e di buon getto: è di forma quadrangolare
con pittoreschi trafori e quattro piccole aguglie agli
angoli, fra le quali spicca la quinta più alta, coll'anagramma
antoniano. Piega alquanto al sud, facendo ricordare le torri
pendenti di Pisa e Bologna. Nel lato sinistro della chiesa sulla
piazza parla all'intelletto e al cuore un ottangolare piliere di
grigia pietra, infisso nella roccia; il quale nella sommità finisce
in dado su cui posa un pezzo di marmo bianco, scolpito da un
lato colla figura del pellicano, da un altro con quella della colomba,
simboli eloquenti della <i>carità</i> e della <i>semplicità</i>, virtù
che, secondo la mente dell'institutore, dovevano splendere soprammodo
nei benemeriti cenobiti Antoniani.</p>

<h3 class="p2">XXXIII.</h3>

<p class="pn1">Entrammo nella chiesa, la quale ha tre navate; a sesto acuto
quella di mezzo e la laterale a destra, ed ha la terza sformata
da recenti costruzioni.</p>

<p>Alto cancello di ferro separa dalla chiesa il vasto presbiterio,
dove su piedistallo sorge una statua in legno che tiene un libro
nella mano sinistra, e la destra appoggiata ad un bastone, da
cui pende un campanello. Rappresenta il patrono del luogo l'abate
S. Antonio coll'anagramma T sull'abito nero.</p>

<p><span class="pagenum"><a name="Page_431" id="Page_431">[431]</a></span></p>

<p>Innanzi a quella statua, guardando all'Abate francese ed al
Cappellano, domandai qual fosse il significato del T, tanto
ripetuto nelle immagini degli Antoniani.</p>

<p>Il Cappellano prontamente rispose:</p>

<p>&mdash;Il <i>Tau</i> è segno di salute, come si legge in Ezechiello al
capo <span class="smcap">IX</span>: <i>Omnem autem, saper quem videbitis</i> Thau, <i>ne occidatis</i>;
e la Chiesa, nella bolla di fondazione dando all'ordine Antoniano
quel segno taumaturgico, lo appella <i>signum potentiae</i>.</p>

<p>&mdash;Dice molto bene l'erudito Cappellano, esclamò l'Abate
francese; ma io opino il T significasse la specie di gruccia o
bastone, di cui il santo anacoreta faceva uso, come lo vedete
in questa statua, e il campanello che vi era raccomandato doveva
forse servirgli per chiamare i suoi discepoli. Aggiungerei anco
che i cenobiti Antoniani, tenendo appeso il campanello alla
gruccia del lungo bastone, forse avvertivano li ammorbati di
<i>fuoco sacro</i>, come i monaci del S. Bernardo i viandanti smarriti
fra le grosse nevi di quell'alpestre passaggio.&mdash;</p>

<p>Si aderisca all'opinione del Cappellano o a quella dell'Abate
francese, poco importa. Certo si è che il T è segno caratteristico
degli Antoniani, per cui nel monumento di Ranverso sulle
guglie intorno al frontone della chiesa, e su quelle dello spedale
e del campanile sorge il simbolico anagramma in ferro;
è scolpito sui quattro lati nel dado del piliere in piazza, ed è
dipinto nella facciata della chiesa, e su gli stemmi lungo i vasti
corridoi del monistero. Tutto colà ricorda i pietosi spedalieri
coll'anagramma T proprio di quell'ordine benefattore.&mdash;</p>

<h3 class="p2">XXXIV.</h3>

<p class="pn1">Ci appressammo ad ammirare l'icona dell'altar maggiore,
monumento della pittura italiana in Piemonte. L'icona è formata
da vari quadri dipinti sul legno col fondo in oro, e tramezzati
da ricche scolture in legno dorate; il quadro di mezzo rappresenta
la Natività di nostro Signore con a destra i santi Antonio<span class="pagenum"><a name="Page_432" id="Page_432">[432]</a></span>
e Sebastiano, e a sinistra S. Rocco e S. Bernardino da Siena,
che predicò in quella chiesa l'anno 1443. Nella base vi sono
quindici piccoli quadri che ritraggono fatti relativi alla vita di
S. Antonio.</p>

<p>Il prete francese, compreso d'ammirazione, mi chiese del
nome dell'autore di quella mirabile icona.</p>

<p>&mdash;Alcuni la vogliono lavoro del Macrino d'Alba, altri del
Gaudenzio Ferrari: io risposi, come aveva letto in qualche
memoria.</p>

<p>&mdash;No, no, interruppe il Cappellano: non è opera di nessuno
dei due. È lavoro invece di Defendente De Ferraris da Chivasso,
al quale ne affidava l'esecuzione la città di Moncalieri il 21
aprile del 1530, come si ritrae da documenti trovati nell'archivio
di quel municipio, e con atto del 16 gennaio 1531 gliene pagava
il prezzo pattuito di fiorini ottocento e grossi dieci<a name="FNanchor_31_31" id="FNanchor_31_31"></a><a href="#Footnote_31_31" class="fnanchor">[31]</a>.
Il nome di Defendente De Ferraris deve entrare nella storia
delle arti italiane: di lui sono probabilmente molti bei quadri
che si trovano segnati D. D.&mdash;</p>

<p>Ci suonò gradita questa notizia in fatto d'arte, e domandammo
al Cappellano, se si sapesse il perchè la città di Moncalieri
tanto si adoperasse ad ornare la chiesa di Ranverso. Al che
rispose il Cappellano:</p>

<p>&mdash;La pia città di Moncalieri, nell'epidemia, onde fu travagliata
nel 1400, votavasi a S. Antonio di Ranverso, per cui facevasi
eziandio erigere l'altar maggiore da cui sorge l'ammirata
icona; ed ogni anno, siccome vien riferito dalla cronaca inedita
di Moncalieri, nel dì della festa del Santo il sindaco di quella
città, consiglieri, segretario ed usciere del Comune qui vengono
nella messa solenne ad offrire all'altare antoniano un cero e
danaro.&mdash;</p>

<p><span class="pagenum"><a name="Page_433" id="Page_433">[433]</a></span></p>

<h3 class="p2">XXXV.</h3>

<p class="pc1 lmid"><span class="smcap">Il Sepolcro di Giovanni Gerson.</span></p>

<p class="pn1">Ciò detto, il Cappellano dopo di averci additato pregevoli
affreschi nelle pareti della sagrestia ci ricondusse nel presbiterio
innanzi all'antico sepolcro dei monaci Antoniani, e sclamò:</p>

<p>&mdash;Qui, come appresi da antiche carte, qui fu sepolto Giovanni
Gerson, il fondatore del chiostro.&mdash;</p>

<p>L'Abate francese e il Cappellano chinando il capo sul sepolcro
alternarono insieme una preghiera; e poi, mentre stavamo
per uscire dal tempio, l'Abate dando un ultimo sguardo alla
tomba del Gerson ripetè le memorande parole: <i>Vanitas vanitatum
et omnia vanitas</i>.</p>

<p>&mdash;Oh rispettabile Abate, gli osservai: un altro grande italiano,
Giacomo Leopardi, come Giovanni Gerson pianse le miserie
della vita</p>

<p class="pc1 reduct">«E l'infinita vanità del tutto».</p>

<p class="p1">Ma il Gerson si confortava delle umane calamità in Dio e nell'avvenire
dello spirito immortale; all'opposto l'infelice Leopardi
nella vanità del tutto rimaneva agghiacciato dallo scetticismo.</p>

<p>&mdash;Oh beato l'uomo che serba la fede, questo tesoro preziosissimo
dell'anima! proruppe il Cappellano riconducendoci nella
piazzetta presso al simbolico piliere.&mdash;</p>

<p>Un colono di Alpignano, inteso ai lavori campestri della Commenda,
trovandosi accanto al piliere, nell'udire il Cappellano
far cenno di un tesoro, voltosi a noi disse:</p>

<p>&mdash;Se vanno in cerca di tesori nascosti, vadano al mio paese;
ve n'ha uno sepolto sotto il castello, che non si è potuto
scoprire.&mdash;</p>

<p>Il colono di Alpignano ci mosse a riso. Mi accommiatai con
affetto dal Francese, che recavasi al luogo delle Chiuse ed alla<span class="pagenum"><a name="Page_434" id="Page_434">[434]</a></span>
Badìa di San Michele: ed io, ringraziato il buon Cappellano, volsi
i pensieri e la persona al castello del tesoro.</p>

<h3 class="p2">XXXVI.</h3>

<p class="pc1 lmid"><span class="smcap">Il Musinè.</span></p>

<p class="pn1">Prima di parlare di Alpignano aggiriamoci sulle balze del
<i>Musinè</i>, ossia Monte Asinaro, che più alto del Pirchiriano,
sulla riva sinistra della Dora, sorge dal livello del mare all'altezza
di 1168 metri.</p>

<p>Volli vedere l'<i>idrofana</i><a name="FNanchor_32_32" id="FNanchor_32_32"></a><a href="#Footnote_32_32" class="fnanchor">[32]</a>, pietra che fu chiamata pomposamente
<i>occhio del mondo</i>. Non pochi luoghi in Europa posseggono
l'idrofana, fra i quali le isole d'Iheroè, la Sassonia, l'Ungheria e
la Francia; ma forse più che altrove, se ne rinviene in codesto
monte del Musinè, e trovasi sparsa nelle vene di calcedonio e
di serpentina dura, che da ogni lato e in ogni direzione attraversano
quell'altura tutta serpentinosa.</p>

<h3 class="p2">XXXVII.</h3>

<p class="pn1">Io mi aggirava dunque tra le quercie e le viuzze del Musinè,
quando m'avvenni in un bastracone di montanaro, che rovistava
con lungo uncino tutte le pozzanghere fra quelle macchie,
e domandatolo che facesse, mi rispose con sussiego:</p>

<p>&mdash;Cerco l'occhio del mondo.</p>

<p>E cercava l'idrofana, intorbidando le acque.</p>

<p>Andando oltre, e veduto veramente l'idrofana, udii il picchio
di un martello sovr'un corpo di dura pietra; e traendo a quella
parte, vidi uno scarpellino che tagliava un masso serpentinoso
e ne formava una macina da grano.</p>

<p><span class="pagenum"><a name="Page_435" id="Page_435">[435]</a></span></p>

<p>&mdash;Oh! diss'io a quell'uomo attivo che sudava: Voi logorate
le forze per averne una macina da molino di niun conto.</p>

<p>Ed egli, con sorriso di compassione:</p>

<p>&mdash;Tiro di martello questa macina, che riducendo in farina
le mille sacca di frumento darà più guadagno di tutte le gemme
del mondo.</p>

<p>&mdash;Ma pure colà giù presso al rio, quel pescatore dell'idrofana,
con poca o nulla fatica raccatta tesori.</p>

<p>&mdash;Oh! mi rispose lo scalpellino molinaro, vossignoria prende
un granchio, perchè quel cercatore quando ha raccolte le pietruzze
colla scoria così informi le vende per poche lire, e
lascia il guadagno agli speculatori di Torino, di Genova e di
oltremare; mentr'io lavoro le mie macine, e tutto l'utile è mio.
Oltre di che, preferirei sempre a una pietruzza, che poco produce,
una mola da grano, che reca frutto al mugnaio e prepara
il pane al paese.</p>

<h3 class="p2">XXXVIII.</h3>

<p class="pn1">&mdash;Ed io fo meglio di tutti; lavoro per la salute degli uomini:
sclamò un terzo che aveva udito i nostri discorsi lì presso,
come un risorto dal sepolcro, tutto coperto di polvere gialliccia,
balzando fuori da un antro profondo di argilla, splendente del
color dell'oro.</p>

<p>Chi era quello strano montanaro, basso di statura, col capo
schiacciato come un cretino?</p>

<p>Un tal Pantalone di que' dintorni, che parla sovente di serpi
e d'incantesimi, ed è trastullo de' monelli. Era affaccendato a
trarre la magnesia da una cava scoperta, or fa cinque anni,
con utilità del comune di Caselette, che ne concedette l'uso
per la somma annuale di mille franchi.</p>

<p>&mdash;Evviva Pantalone! esclamò lo scalpellino. Come procedono
i tuoi lavori?</p>

<p>&mdash;Benone, gli fu risposto: S. Abaco protegge il padrone
che qui mi manda a lavorare in questa polvere raggrumata<span class="pagenum"><a name="Page_436" id="Page_436">[436]</a></span>
dall'umido. Qui si scava in abbondanza la magnesia che il mio
padrone vende a buon prezzo ai farmacisti di Torino.</p>

<p>&mdash;Buon Pantalone, io gli dissi, voi non lavorate soltanto per
cacciare i malanni dal corpo umano, ma eziandio per rendere più
bella la luce che ci vivifica, perchè vi ha un nuovo trovato,
il <i>filo di magnesio</i>, tratto da questa polvere prodigiosa, il quale
dà uno splendore pari alla luce elettrica che vedeste in Torino
nelle feste dello Statuto.</p>

<h3 class="p2">XXXIX.</h3>

<p class="pn1">Andai a pochi passi dalla cava di magnesia in Caselette, paesello
di ottocento abitanti, che si distende sulle prime pendici
del Musinè, ed ha al sommo un gotico castello, fiancheggiato
da svelta torre cinta di merli. Quel castello, volto a mezzogiorno
coll'amena vista della verdeggiante valle irrigata dalla Dora,
appartenne ai principi di Acaia, di poi a nobili famiglie, fra
le quali, ai Canale conti di Cumiana, ai Valperga del Canavese
ed ai Cauda; ed ultimi a possederlo furono i conti Cays,
antica famiglia nizzarda che n'ha tuttora la proprietà.</p>

<p>Per via fiorita salii al castello, e non appena feci annunziare
il mio nome al sig. Carlo Cays conte di Caselette, che tosto
egli mi accolse festosamente nel suo castello, come i più splendidi
baroni del medio evo usarono coi trovadori, che andavano
di terra in terra a celebrare col canto le imprese e gli amori
della cavalleria feudale. In compagnia di lui e del caro ed unico
suo figliuolo visitai le adorne stanze, che furono degne di essere
abitate dalla madre e dalla consorte del nostro Re, nell'estate
dell'anno 1854, ultimo della vita di quelle pietose e lagrimate
Regine. Vidi un bel quadro fiammingo, <i>L'adorazione dei Magi</i>,
di Francesco Franz, e l'oratorio domestico che finisce in dipinta
cupoletta col nome di Maria nei vetri colorati. Mi fu mostrata
la tribuna in cui solevano insieme orare le due pie Regine,
come in Torino mirabilmente le scolpiva il Vela nella
chiesa della Consolata. Mi fu pur mostrata una pianeta in tela<span class="pagenum"><a name="Page_437" id="Page_437">[437]</a></span>
d'argento, ricca di bei ricami, cominciati dalla Regina Maria
Teresa e compiuti dalla duchessa di Genova, cogli stemmi della
loro stirpe aggiunti alla Croce di Savoia.</p>

<h3 class="p2">XL.</h3>

<p class="pn1">Uscito all'aperto, osservai appiè del castello l'erta via, per
cui si sale al santuario di S. Abaco, persiano di origine, morto
martire in Roma nel terzo secolo dell'êra cristiana.</p>

<p>Quella scabra salita fu agevolata dal conte Cays e da altri
divoti, e decorata di quindici cappellette, che in tela rappresentano
le stazioni della <i>Via Crucis</i>. Due delle cappelle furono
fatte costruire dalle nostre Regine, ricordate nel Musinè
per atti di evangelica pietà. Raccogliendo queste notizie, erravo
nei pensili giardini del castello fra cedri ed ulivi, e per viali
di cipressi; e presso un salice carezzato dal murmure soave di
acque cadenti, salutavo ver occidente il regale castello di Rivoli
e ad oriente gli ubertosi piani di Torino chiusi dal colle di
Superga.</p>

<p>Mi accommiatai dal conte ospitale, e nel suo cocchio traversata
la valle, giunsi nuovamente alle acque della Dora.</p>

<h3 class="p2">XLI.</h3>

<p class="pc1 lmid"><span class="smcap">Alpignano.</span></p>

<p class="pn1">Case modeste vidi lungo le due sponde del fiume, e per erbosi
clivi in gran copia acque spumanti che mormorano e biancheggiano
fra le ruote di un molino ed entro grotticelle coperte di
musco e di edera, e una fucina di ferro che mi assordava coi
ripetuti colpi del maglio, e un antico ponte a tre archi, rifatto
nel 1740, onde si varca la Dora, e presso al ponte un grosso
masso di roccia, il quale, al dir del volgo, nella notte dell'Epifania
fa tre giri intorno a sè ben sensibili a chi ardisse in quella
notte stare sopra quel masso dove apparvero i tre Re magi.<span class="pagenum"><a name="Page_438" id="Page_438">[438]</a></span>
Queste sono le vedute e queste le leggende che trovai in Alpignano
appiè del verde poggio, in cui fra gli olmi, i frassini e
i platani, e fra ogni sorta di fiori si aderge il maestoso castello,
sotto cui anco uomini savi credettero sepolto un ricchissimo
tesoro.</p>

<p>Quel villaggio è sede di ozi beati, per cui la elessero a riposo
delle cure politiche due vivaci intelletti, Pier Carlo Boggio
e Felice Govean, allettati dall'amenità del sito e dalle storiche
memorie.</p>

<h3 class="p2">XLII.</h3>

<p class="pn1">Vuolsi che Alpignano prendesse il nome da un Alpino, romano,
possessore di quel luogo. Si dice pure che vi stanziasse
una colonia romana, la quale operò il taglio di una rupe per
dare corso alle acque della Dora impaludate ne' luoghi adiacenti.
Certo si è che diverse famiglie illustri ebbervi signoria.
L'ebbero i principi d'Acaia, che nel secolo XIV ne investirono
Guglielmo di Mombello, signore di Frossasco; e l'ebbero in feudo
i conti di Provana, edificatori del vasto castello, che ammirasi
riabbellito e ricco di ogni guisa di arredi ed ornamenti.</p>

<p>Morto senza prole l'ultimo feudatario nel 1797, il Governo
rimase padrone di diritto.</p>

<p>Alpignano obbediva un tempo a quattro padroni, perchè parte
di esso era dello Stato, altra porzione apparteneva alla Famiglia
reale, la terza ai monaci e la quarta al feudatario.</p>

<p>Nel Governo si raccoglievano tutti i poteri, quando nel 1804 il
Demanio francese vendeva il castello all'avv. Modesto Paroletti,
che fu sul punto di demolirlo per cercarvi nelle fondamenta il
desiderato tesoro; ma poi si persuase di lasciarlo incolume e
venderlo ai fratelli Revelli, l'avvocato e il pittore, che vi portarono
gli splendori dell'arte.</p>

<p>Dalla famiglia Revelli nel 1840 lo comperò il conte Michelangelo
Robbio di Varigliè, e da questo nel 1863 lo acquistava
l'avvocato Riberi, ornato giovane, che in mezzo a tanta amenità<span class="pagenum"><a name="Page_439" id="Page_439">[439]</a></span>
di paese e in compagnia di colti amici mostrasi tutto applicato
a nobilissimi studi, onde potrà illustrare sè e la patria, aiutato
dal pingue retaggio lasciatogli dallo zio paterno, il celebre
professore di medicina.</p>

<h3 class="p2">XLIII.</h3>

<p class="pn1">L'avvocato Paroletti, uomo di molta erudizione, intese forse
d'imitare i cittadini di Oderzo, che nei contratti di vendita usavano
la clausola <i>salvo iure putei</i>, salvo il diritto del pozzo, in
cui furono nascoste le dovizie della città assalita da Attila. Egli
pure nell'istrumento di vendita si riserbò il diritto del tesoro,
quando mai si trovasse.</p>

<p>Non sembri tanto strana in Alpignano la diceria del tesoro,
che acquistò credito dall'essersene trovato uno davvero nelle vicine
terre di Pianezza, come mi osservava il conte Robbio, allorchè
nel settembre del 1854 mi conduceva cortesemente a visitare
il castello da lui posseduto.</p>

<h3 class="p2">XLIV.</h3>

<p class="pc1 lmid"><span class="smcap">Il pittore Vincenzo Revelli.</span></p>

<p class="pn1">Il piemontese Vincenzo Revelli portò a! castello di Alpignano
un vero tesoro coll'opera del suo ingegno. Architetto, scultore e
specialmente pittore a' suoi tempi salì in molta fama.</p>

<p>Ai servigi dell'imperatore Napoleone I, si mantenne fedele
nella prospera e nell'avversa fortuna, sicchè lo accompagnò esule
nell'isola d'Elba, ove gli decorò e dipinse palazzo e teatro. Venne
creato suo primo pittore al ritorno da quell'isola; ma, caduto
nuovamente l'imperiale mecenate, il fido artista reduce in Piemonte
fu consigliato di allontanarsi, perchè al Governo d'allora
mal gradivano gli amici del Prigioniero di Sant'Elena.</p>

<p>Il Revelli andò a Londra, sicuro asilo ai profughi politici
d'Europa, e colà eseguendo molti lavori per commissione, si<span class="pagenum"><a name="Page_440" id="Page_440">[440]</a></span>
arricchì grandemente. Ma il nobile artista, preso dall'amore della
patria, più che dal desiderio di nuove ricchezze, fra le nebbie
del Norte invocava il sole d'Italia, e potè ritornare alla Dora, e
chiamando la filosofia al consorzio delle belle arti, si ritirò nel
sospirato suo castello di Alpignano.</p>

<p>Egli ne fece sede ben degna d'ogni più splendido signore.
Nelle stanze del piano terreno avea raccolto un museo di storia
naturale, e nel piano superiore, la parte più cospicua del castello,
ornò sale, vestiboli e gallerie di stucchi ed affreschi, di
statue e tele dipinte. Tutti lavori del suo ingegno, nei quali
si ammira l'artista filosofo, che a principali soggetti elegge le
scienze e la morale.</p>

<p>Le scuole diranno che il Revelli fu mediocre disegnatore, più
felice nel trovare i concetti che nell'eseguirli; diranno ch'egli
traeva grande effetto dal contrasto dei colori, de' quali però abusò,
non osservando la gradazione e l'armonia volute dall'arte. Tuttavia,
se pongasi mente ai tempi in che visse ed operò fra noi
il Revelli, dobbiam pur dire che le sue immaginose invenzioni
furono spesso con maestria eseguite.</p>

<p>Chi vuol giudicare dell'indole di questo facile pennello può
vedere in S. Domenico di Torino <i>La visione della Battaglia di
Lepanto di S. Pio V</i>; tavola, alla quale nuoce pur troppo la
vicinanza della <i>Madonna del Rosario</i> del Guercino.</p>


<h3 class="p2">XLV.</h3>

<p class="pn1">I luoghi più notevoli del castello sono quelli chiamati&mdash;<i>Il
Tempio della Filosofia</i>,&mdash;<i>Il Paradiso della Sapienza</i>,&mdash;e <i>La
Grotta dei Leoni</i>.</p>

<p>Alla Filosofia il Revelli consacrò la sala più vasta, nella quale
effigiò varie figure allegoriche ed immagini di filosofi; e in quattro
medaglioni ritrasse l'età dell'oro e quella del ferro, Belisario
cieco e la Storia illuminata dal Tempo.</p>

<p>L'artista vagheggiò idealmente l'età dell'oro, sogno de' pensatori,
e con amorosa cura la dipinse nel suo miglior quadro.<span class="pagenum"><a name="Page_441" id="Page_441">[441]</a></span>
Egli vi ritrasse bella e maestosa donna che tiene colla mano
sinistra la bilancia sospesa, e brandisce colla destra la spada
innanzi ad eminente seggio in cui sta il libro della legge. Il
caduceo, il fascio romano e il cornucopia vi sono dipinti a rappresentare
il commercio, la concordia e l'abbondanza, frutti
dell'età giusta e forte.</p>

<p>Si narra che quel quadro, in una esposizione artistica del
R. Castello del Valentino dopo il 1815, fosse levato via per
ordine superiore. Si sospettò che l'artista volesse accennare a
reggimento repubblicano, imperocchè sul trono dell'età dell'oro
non collocò il Re, ma la legge soltanto. L'artista imperiale era
forse divenuto repubblicano?</p>

<h3 class="p2">XLVI.</h3>

<p class="pn1">Fosforescenti sipari da teatro mi parvero i dipinti, ne' quali
con alto concetto il Revelli rappresentò lo stato selvaggio dell'uomo,
ed i suoi progressi coll'aiuto delle scienze e delle arti,
e l'ultimo fine nel trionfo della mente nel paradiso, dove Genii
librati fra le nubi rendono omaggio all'Ente supremo, fonte
perenne dell'amore e della sapienza universa.</p>


<h3 class="p2">XLVII.</h3>

<p class="pn1">La stanza intitolata la <i>Grotta de' Leoni</i> è dipinta come grotta,
animata da un getto d'acqua assai elevato, che ricade in ampia
vasca, cui stanno ai lati due leoni colossali, fra cui signoreggia
la statua di Mercurio Trismegisto, inventore dei caratteri.</p>

<p>Sull'orlo della vasca stanno diversi augelli palustri imbalsamati,
che imitano il vero e rendono più vera e gaia l'apparenza
della grotta fantastica.</p>

<p>Presso un vestibolo dipinto a notte, dove sono le statuette
d'Amore e Psiche, il pittore filosofo volle pure consacrare una
camera a Lodovico Ariosto; e convertì l'antica prigione del castello
nella grotta e nel sepolcro del mago Merlino, secondo la<span class="pagenum"><a name="Page_442" id="Page_442">[442]</a></span>
descrizione che quegli ne fece nel canto terzo del suo svariato
inimitabile poema.</p>

<p>Vi ha la maga Melissa con uno spettro appiè della tomba,
donde un organo spande musiche misteriose. La grotta acquista
solennità eziandio da notturni augelli, dal busto del re Arturo
e dal ritratto dell'Ariosto, a cui sulla parete l'artista consacrò
versi di grande ammirazione.</p>

<p>Se il gran Lodovico, fra i centomila volumi della preziosa biblioteca
ferrarese, sorgesse per poco dal suo marmoreo sepolcro e
si trasportasse nelle nostre valli subalpine, piene delle memorie
di Carlo e dei paladini da lui cantati, cred'io che si piacerebbe
di trovare nel fantastico castello di Alpignano rappresentate
sì al vivo le facili ed insuperabili sue ottave!</p>

<h3 class="p2">XLIX.</h3>

<p class="pc1 lmid"><span class="smcap">Pianezza.</span></p>

<p class="pn1">Il geologo Michele Lessona, che sulle sponde del Nilo mi accompagnò
alle celebrate Piramidi, se da Alpignano per amena passeggiata
sulla riva sinistra della Dora mi avesse accompagnato a Pianezza,
certamente l'amico delle Piramidi mi avrebbe tosto condotto in
mezzo al paese al Rocco, alla <i>pietraccia sterminata</i> da lui non ha
guari descritta in un'appendice di giornale<a name="FNanchor_33_33" id="FNanchor_33_33"></a><a href="#Footnote_33_33" class="fnanchor">[33]</a>; mi avrebbe guidato
alla cappelletta di S. Michele che vi sta sopra, ragionando
di storia naturale in cui è versatissimo, e svolgendomi le applaudite
opinioni del professore Bartolomeo Gastaldi intorno a
certi massi enormi nella valle della Dora, mi avrebbe dato una
faconda e piacevole lezione intitolata: <i>I massi erratici</i>.</p>

<p>Io non ebbi sì lieta e desiderata ventura. Mi accompagnò
invece all'arduo <i>Rocco</i> il conte Mariano X, non professore di
scienze naturali come il Lessona, ma che poteva esserlo di sperimentata
galanteria nel bel mondo.</p>

<p><span class="pagenum"><a name="Page_443" id="Page_443">[443]</a></span></p>

<h3 class="p2">L.</h3>

<p class="pn1">Il conte Mariano fu mio collega nell'Ateneo torinese; e, laureatosi
in legge, giunse grado a grado ai più alti uffici della
magistratura, mentre io andava errante in lontane regioni; ed
ora stanco delle faccende di Stato, lasciò le cariche luminose
per ritirarsi a vivere pacificamente in amena villa nei giardini
di Pianezza, come fanno non pochi provetti personaggi
di Torino. Il conte Mariano, uomo di nobile aspetto e di brio,
d'ingegno e d'erudizione, fu cercato nei circoli più cospicui
dell'aristocrazia, ch'egli frequentò studiando la vita intima
delle case patrizie.</p>

<p>Il conte dunque mi accompagnò in cima alla pietraccia
sterminata; e, presso il S. Michele mal dipinto nella cappella,
invitandomi a guardare intorno a quel masso tanto studiato dai
geologi le case dei mille e quattrocento abitanti di Pianezza,
così prese a favellarmi:</p>

<p>&mdash;Poeta, ti ho condotto per difficile erta a questa altura,
perchè qui è dove meglio tu possa accenderti a nuovi estri,
godendo dell'ampia veduta del paese.</p>

<p>Guarda ad oriente quella casa colorata in giallo e sormontata
da una torricella: è la villa del barone Boggio, notevole per
abbondanza e varietà di fiori, che gli rallegrano il giardino.
Volgiti verso mezzogiorno se vuoi salutare la villa ospitale del
cav. Bartolomeo Geymet, che fu de' migliori nostri consoli in
Oriente, architettatagli dal caro e valoroso suo figliuolo uffiziale
nel Corpo del Genio. Nella parte opposta v'ha la bella
casa del cav. Borbonese; e vedi uno stupendo edificio con porticato,
presso cui verdeggiano due cipressi e risalta la torre
ottangolare accarezzata dai rami del salice piangente, che ora
tremano al soffio di leggiero venticello. È del Blanchetti quel
palagio su cui si alza la cupola di foggia chinese, che contrasta
col prossimo campanile della chiesa del Nome di Maria. Nella
medesima direzione a tramontana sui verdi campi biancheggia<span class="pagenum"><a name="Page_444" id="Page_444">[444]</a></span>
l'antico santuario di S. Pancrazio, distante un miglio. Ma tu,
illustratore di castelli diroccati, sei tratto ad ammirare qui presso
la casa del barone Massara di Previde, la quale ha torre rosseggiante
ed è dipinta con apparenza di recente rovina.</p>

<p>Potrei accennarti altri eleganti edifici, ma nessuno più sontuoso
della villa Lascaris, la quale a ponente del paese ora andremo a
visitare accosto alla chiesa parrocchiale, il cui campanile è l'antica
torre del Comune che ti si presenta cerchiata da folte selve.&mdash;</p>

<p>Ringraziai l'amico Mariano della descrizione e dell'aiuto datomi
nello scendere per la rupe discoscesa, mentre ci deliziava armonica
voce di donna che nella vicina abitazione disposava note
soavissime al suono del pianoforte.</p>

<h3 class="p2">LI.</h3>

<p class="pn1">La magnifica villa edificata sui baluardi del rovinato storico
castello di Pianezza fu dei marchesi Lascaris di Ventimiglia,
sangue degli imperadori d'Oriente.</p>

<p>Agostino, l'ultimo marchese, la decorò di arredi, giardini e
dipinture. Dal Morgari, valente artista subalpino, fece in essa
ritrarre a chiaroscuro fatti militari della R. Casa di Savoia, e
uomini illustri d'Italia; e nel 1835 legava la sontuosa villa
a monsignor Fransoni arcivescovo di Torino ed a' successori
suoi nel seggio episcopale. Ora, da alcuni anni, la villa è in
custodia del R. Economato ecclesiastico; epperciò al sommo della
porta che mette negli appartamenti, sotto il busto del donatore,
si legge in lettere incise e dorate nel marmo:</p>

<p class="pce">AL LIBERALISSIMO DONATORE<br />
MARCHESE AGOSTINO LASCARIS DI VENTIMIGLIA<br />
L'ABATE VACCHETTA ECONOMO GENERALE<br />
NEL MDCCCLXIII POSE.</p>

<p class="p1">Il conte Mariano mi condusse a visitare le cose più belle
della villa, e nella sala da bigliardo mi additò effigiati Carlo<span class="pagenum"><a name="Page_445" id="Page_445">[445]</a></span>
Emanuele III, i liguri Cristoforo Colombo e Andrea Doria, e
il torinese Bogino, insigne uomo di Stato, che servì la patria
nella guerra del 1742 contro la Francia. Mi additò il ritratto
del Lagrange che ha in mano un volume, su cui si legge: <i>Meccanica
analitica</i>, e Vittorio Alfieri che ha in mano un libro, ove
si legge: <i>Saul</i>. Poi mi additò il Micca dipinto in atto di mettere
il fuoco alla fatal mina, morte a lui e vita alla patria; e con
pennello e tavolozza ritratto il Galliari, il quale condusse molto
innanzi la pittura scenica in Italia, e decorò con istupenda
maestria il teatro di Berlino.</p>

<p>Giustamente avvertiva il conte Mariano, che Micca e il Galliari,
essendo ambidue nati in Andorno, paesello del Biellese, rappresentano
il Piemonte, nobilissimo santuario dell'armi e dell'arti
alleate.</p>

<h3 class="p2">LII.</h3>

<p class="pc1 lmid"><span class="smcap">Adele Cavour-Lascaris.</span></p>

<p class="pn1">Attigua alla sala da bigliardo, stanza di letizia e di amabili
adunanze, vi ha la domestica chiesuola ove dormono sotto marmi
inscritti le ceneri di parecchi della famiglia Lascaris.</p>

<p>Quivi m'introdusse il conte Mariano, e additommi nel mezzo
del presbiterio la tomba del marchese Agostino, ed alla destra
l'avello dell'unica sua figlia Adele, inanellata al marchese
Gustavo Cavour, morta di parto in Torino, in età di ventisei
anni.</p>

<p>Il conte, riguardando con dolore alla lapide della marchesa
Adele, si mostrò vivamente commosso, e proruppe nelle seguenti
parole:</p>

<p>&mdash;Poeta, se tu avessi conosciuto la marchesa Adele, ne' tuoi
canti l'avresti salutata angelo di bellezza e di virtù. Tu avresti
detto, che le grazie delle più vezzose ed onorate donne di Grecia
e d'Italia si fossero accolte ad ornare l'ultimo germoglio della
Casa Lascaris. Io la conobbi. L'oro del crine, la luce degli occhi<span class="pagenum"><a name="Page_446" id="Page_446">[446]</a></span>
azzurri, il nobile portamento e gli atti e gli accenti pieni di
soavità, spandevano dovunque una gioia di cielo.</p>

<p>Non di rado era assalita da misteriosa malinconia, e fra le
pompe del secolo tratta da pensieri religiosi a ragionare colle
amiche della vanità delle cose terrestri e dell'avvenire dell'uomo.
Nell'aprile della vita ne presentì la sua fine, sicchè prima del
parto, onde venne alla luce il figlio Eynardo, andò ad accommiatarsi
dalle sue più dilette amiche; ed io la incontrai, tre
giorni prima ch'ella morisse, in casa della mia sorella Cristina,
a cui dando un amplesso affettuoso disse: amica, ti do il bacio
dell'addio, perchè sto per imprendere un lungo viaggio.</p>

<p>&mdash;Ma, caro Mariano, io lo interruppi, perchè mai questo
angelo di bellezza e di virtù non fu sepolto a Sàntena nelle
tombe della famiglia Cavour?</p>

<p>&mdash;Così volevano il desolato consorte e lo suocero marchese
Cavour, ripigliò il conte Mariano. Con amorosa istanza il padre
marchese Agostino richiese la salma di Adele, e la ottenne,
per aversela sempre vicina, con promessa che non rimarrebbe
in questa tomba oltre la vita di lui.</p>

<p>Di poi, per dissapori nati fra le due case, il marchese Lascaris,
dimenticando, o troppo rammentando la promessa, trovò un modo
singolare per assicurarsi la sepoltura presso l'amatissima figliuola.
Legò il castello di Pianezza colle sue adiacenze e gli arredi alla
Mensa arcivescovile di Torino, con l'espressa condizione di non
permettere che da Pianezza fosse levata la spoglia della marchesa
Adele.&mdash;</p>

<h3 class="p2">LIII.</h3>

<p class="pn1">Usciti dal palazzo, passeggiammo nel parco, veramente grandioso,
fra il canto degli augelli e il mormorio della Dora. Scendendo
ad ostro, giungemmo alla galleria sotterranea del castello,
nella quale, fra oggetti d'archeologia, si conserva la bella
marmorea tomba del poeta cav. Filippo Vagnoni. Quel sarcofago,
caduto in potere dei frati di Vinovo, fu convertito in vasca da<span class="pagenum"><a name="Page_447" id="Page_447">[447]</a></span>
lavare, e poi servì ai villici per abbeverare gli armenti. Il
marchese Agostino Lascaris, conosciutone il pregio, contentò
i villici con un abbeveratoio di legno, ond'egli potè far trasportare
nei sotterranei del castello il sarcofago, fra i pipistrelli che svolazzano
sopra le ammirate sculture di argomento mitologico.</p>

<h3 class="p2">LIV.</h3>

<p class="pc1 lmid"><span class="smcap">Maria Bricca</span></p>

<p class="pn1">L'edera si abbarbica nell'arco della porta che mette al sotterraneo,
e nel piccolo piano che vi sta innanzi, un antico albero
di noce, ed acacie e cipressi sorgono intorno alla colonna, in
cui si legge: <i>A Maria Bricca</i>.</p>

<p>L'avvocato cagliaritano, Giuseppe Orano, giovane di fervido
ingegno e di molto zelo negli studi, che si aggirava a diporto
in que' dintorni, erasi aggiunto alla nostra compagnia nei viali
del parco, e con noi entrato nei sotterranei; ond'io innanzi alla
colonna memoranda, voltomi al conte, dissi:</p>

<p>&mdash;Caro Mariano, tu che, qui dimorando, sai meglio di me
il fatto glorioso di Maria Bricca, narrane, ti prego, i particolari
a questo giovane sardo, il quale, nell'udire da te le
imprese dell'eroina di Pianezza, ricorderà volentieri quelle della
eroina di Sardegna, Eleonora di Arborèa.</p>

<p>&mdash;Ben volentieri, rispose il conte Mariano, mentre il giovane
sardo gli faceva atti di ringraziamento.</p>

<p>Sedemmo dunque sul poggio erboso dirimpetto all'ingresso del
sotterraneo, e il conte guardando alla colonna, così parlò:</p>

<p>&mdash;Il castello di Pianezza non solo rammenta alle donne italiane
un raro modello di beltà, di grazia e di virtù nella marchesa Adele
Lascaris-Cavour, ma eziandio un patrio esempio di magnanimo
ardire in Maria Bricca.</p>

<p>Nel settembre del 1706, i Francesi stringevano d'assedio Torino.
Pietro Micca col suo sacrificio aveva dato un crollo alla
gallica baldanza, mentre Vittorio Amedeo e il principe Eugenio<span class="pagenum"><a name="Page_448" id="Page_448">[448]</a></span>
apparecchiavano il pieno trionfo de' Subalpini. Tuttavia i Francesi
imbaldanzivano presso la città, e una loro squadra di cavalleria,
occupando questo castello, sollazzavasi in banchetti e danze.</p>

<p>I soldati piemontesi, vigili sulla riva opposta della Dora, per
cacciare i nemici da Pianezza si affidarono agli accorgimenti di
Maria Bricca, vecchia contadina del luogo, devota a Casa Savoia,
pratica delle vie occulte del castello, e pronta ai rischi della
guerra.</p>

<p>La sera del 5 settembre era gonfio il fiume, onde gli ufficiali
francesi, non sospettando che i soldati piemontesi ardissero
valicarlo, sicuri d'ogni pericolo, facevano insolita baldoria. Maria
Bricca vide essere quello appunto il momento propizio all'impresa,
e, datone avviso al campo degli Italiani, tosto, protetti dal silenzio
della notte, furono a lei cinquantacinque de' nostri granatieri
armati.</p>

<p>Maria, con in mano una scure, chetamente li condusse nei
sotterranei, innanzi cui ci troviamo a ragionare di lei. Quindi,
accese alcune fiaccole, per riposti anditi e scale segrete li
guidò alla chiusa porta del loggiato superiore che metteva alla
gran sala da ballo. A colpi di scure la scassinò, e bentosto fu
dentro coi granatieri, gridando: <i>Viva Savoia!</i> I danzanti sbalorditi
alla prima credettero che fosse una scena da teatro; ma al ripetuto
grido di <i>Viva Savoia!</i> si avvidero di essere in cospetto di una nuova
Giuditta, e indarno tentarono resistere ai gagliardi assalitori.
Maria Bricca e i bravi nostri granatieri furono addosso ai Francesi
e li costrinsero ad arrendersi. Furono fatti prigionieri
sonatori e ballerini, due generali, ottocento uomini fra sotto-ufficiali
e soldati; bandiere, artiglierie e vettovaglie del nemico
caddero in potere de' nostri. Dopo tre giorni, la gran battaglia di
Torino mise il colmo al nostro trionfo, al quale contribuì grandemente
l'animosa Maria Bricca coi cinquantacinque granatieri
piemontesi.&mdash;</p>

<p>Il giovane sardo, lieto di questo racconto, a me indirizzandosi,
sclamò:</p>

<p>&mdash;Signor professore, questa Maria Bricca è dunque famosa<span class="pagenum"><a name="Page_449" id="Page_449">[449]</a></span>
come la Eleonora d'Arborèa, in onor della quale ella promosse
l'Accademia letteraria nell'università di Cagliari?</p>

<p>&mdash;Non tanto, gli risposi. Maria Bricca di Pianezza deve
essere annoverata colla Segurana di Nizza, colla Cinzica di Pisa,
con Beatrice di Luserna e la Stamura di Ancona, e con altre
valorose che giovarono alla salute della patria. Ma Eleonora,
la celebre giudicessa di Arborèa, legislatrice e condottiera di
eserciti, ed esempio magnanimo di carità cittadina, è la donna
più gloriosa che splenda nelle Storie d'Italia.</p>

<p>Ogni madre dovrebbe tenere l'effige di Eleonora nel luogo
più cospicuo della casa, e proporla ad insegnamento della famiglia.
Quando gl'Italiani, facendo atto di bella fratellanza alla
Sardegna, concorreranno con offerte ad erigere sulle rive del
Tirso in Oristano il monumento alla celebre eroina, io proporrò
che nella marmorea base si abbiano a ritrarre in basso rilievo,
quasi in ossequio ad Eleonora, parecchie altre illustri donne d'Italia
che cogli accorgimenti politici e militari onorarono la nazione;
e prime fra queste la regina Teodolinda, la contessa Matilde, la
Segurana, la Cinzica, la Stamura, Beatrice di Luserna e Maria
Bricca, che snidò gli stranieri dal castello di Pianezza.&mdash;</p>

<p>Il giovane sardo si mostrò contento alla mia proposta, e il
conte Mariano mi strinse la destra con segni di approvazione.</p>

<h3 class="p2">LV.</h3>

<p class="pc1 lmid"><span class="smcap">Collegno.</span></p>

<p class="pn1">Accostandosi a Torino, s'incontra Collegno, villaggio di 1700
abitanti.</p>

<p>I luoghi antichi nei dintorni delle città spesse volte prendevano
nome dalle distanze. Presso Cagliari vi ha Quarto, Sesto
e Settimo; presso Bologna vi ha Quarto e Sesto, e Sesto pure
è ne' dintorni di Firenze; Settimo a sette miglia da Torino, e <i>ad
Quintum</i>, a cinque. Quest'ultimo luogo ora è detto Collegno
(latinamente <i>Collegium</i>), e sorge a maestrale ed a tre miglia<span class="pagenum"><a name="Page_450" id="Page_450">[450]</a></span>
piemontesi dall'augusta città della Dora, perocchè la misura
subalpina sta all'antica romana come tre a cinque.</p>

<p>Collegno siede nel piano sulla riva destra del fiume, la quale
essendo più elevata della sinistra, offre verso ponente e borea
una veduta assai estesa, e vanta salubrità di clima. La Dora
vi scorre in alveo profondo sotto il castello e il paese fra sponde
artificiali di grosse pietre saldissime, e si dirama in quattro gore,
appellate <i>canali</i> e <i>bealere</i>, che fecondano l'aprico territorio dell'intiero
Comune, lieto di prati, gelsi e pometi.</p>

<h3 class="p2">LVI.</h3>

<p class="pn1">Tre pensieri mi rimangono di Collegno, il castello, il molino
anglo-americano ed il manicomio.</p>

<p>Il castello di Collegno è assai antico. Tutta Italia fu munita sui
monti di tali fortezze, o per difesa di un feudatario contro un altro,
per frenare l'impeto degli stranieri che spesso irruppero su le nostre
belle contrade, contenti di trovarle discordi e miseramente divise.</p>

<p>Codesto castello seguì le vicende del paese, passando di padrone
in padrone, di rovina in rovina. I Francesi che nel
secolo decimosesto cerchiarono Torino di fortificazioni, da essi
poi smantellate ai tempi napoleonici, atterrarono molta parte di
questo castello prima della loro sconfitta a S. Quintino. Una parte
sta ancora in piedi ad attestare la fortezza del tutto, atto e disposto
a resistere al morso dei secoli, non che alla rabbia degli invasori.</p>

<p>Quell'ampio palazzo, che vedesi là a maestrale verso la Dora,
appartiene ai Provana di Collegno, e fu innalzato su gli avanzi
del combattuto castello. La sua torre, che domina il bastione
Verde a guisa di cittadella, n'è pure avanzo. Ora non serve che
a bellezza pittorica.</p>

<p>Nel 1854 mi feci alle porte di quel palazzo cinto da giardini,
e il nipote degli antichi feudatari mi permise che, accompagnato
da un suo servo, io vedessi su vasta tela l'effigie di un
illustre suo antenato, vestito alla spagnuola, e che fra massicci
muraglioni e per iscala di legno salissi la vecchia torre.</p>

<p><span class="pagenum"><a name="Page_451" id="Page_451">[451]</a></span></p>

<p>Sorgente da folte selve, quella bruna torre veduta da lontano
pareva che al sommo portasse un vaso enorme di fiori e frutti.
In cima del torrione ai quattro angoli trovai quattro aceri cresciuti
a maraviglia: tre erano imbozzacchiti come molti alberi
delle schiatte feudali; uno reggeva agli anni.</p>

<p>Il sole mi dardeggiava, e l'acero vivo avviticchiato dai tralci
di vite vergine mi proteggeva della sua ombra, mentre io guardandomi
intorno, pensava a certe reliquie di reggimento feudale
rimaste a Collegno, nei quaranta franchi che il Comune pagava
alle guardie, e negli ottocento franchi di canone al conte del
castello.</p>

<p>Forse ogni resto di feudalismo cessò ora che eziandio la vecchia
torre spogliata degli aceri perdette il bruno aspetto del medio
evo e si volle ringiovanirla coll'imbiancarla.</p>

<p>«Il secolo si rinnova, e si deggiono operare grandi riforme»,
andavasi ripetendo sul Bosforo ai tempi del sultano Mahmud:
e il sultano, volendo provare di essersi posto a capo delle civili
riforme, cominciò dal far imbiancare le moschee e spogliarle
de' vecchi arredi, anche preziosi, per sostituirvi i nuovi,
talvolta di poco valore.</p>

<p>Così fra noi, «Il secolo si rinnova», si va gridando, e
s'imbiancano gli atrii storiati de' santuari, s'imbiancano le brune
torri del medio evo, e nella mia Novara si è atterrata la vetusta
cattedrale di arte cristiana, per erigervi invece una chiesa
di arte profana.</p>

<h3 class="p2">LVII.</h3>

<p class="pn1">Non coll'imbiancare o col rovinare antichi monumenti si
rinnova efficacemente il secolo, sì bene col far prosperare le
arti, le industrie ed i commerci.</p>

<p>Dove sono acque, ponno fiorire industrie speciali; infatti
Collegno si avvantaggia di ferriere, conce di pelli e filatoi da
seta, lavoro e vita a centinaia di operai. Fra le fucine animate
dalla Dora è degno di singolare ammirazione il molino per la<span class="pagenum"><a name="Page_452" id="Page_452">[452]</a></span>
macinatura delle farine col sistema anglo-americano, discosto,
verso ponente, un mezzo miglio dal paese.</p>

<p>Colà era noto il piccolo antico molino della Barca, così detto
dal navicello onde si varca tuttavia la Dora. Nel 1852 il piccolo
molino fu convertito nel grandioso opificio che ora si ammira,
costrutto col disegno del commendatore Grattoni, uno dei
tre ingegneri che conducono e dirigono gli arditi lavori pel
traforo del Cenisio.</p>

<p>Iniziatore dell'opificio anglo-americano fu il conte Camillo
Cavour, il quale in tutto tendeva al grande, così nell'industria
come nella politica. Egli probabilmente nel piccolo molino della
Barca, alzato ai sommi gradi dell'industria, avrà ravvisato il
piccolo paese appiè dell'Alpi, che negli accorgimenti politici
saliva sì alto da diventare il mezzo più efficace del rinnovamento
italiano.</p>

<p>Due cortesi uomini esercitati ne' commerci e nell'industria
mi vi accompagnarono, Luigi Brun, mio nipote, valente spinettaio,
che meritò diverse medaglie nelle nostre esposizioni
nazionali d'industria e commercio, e Venanzio Marchese, energico
direttore dell'opificio.</p>

<p>Appena entralo nello stabilimento, mi sentii assordare dal continuo
frastuono delle acque e delle macchine, linguaggio della
natura e dell'arte che sono in moto per aiutare l'industria umana
e soccorrere ai bisogni della vita.</p>

<p>L'edificio sormontato da torre quadrangolare è un quadrato
a cinque piani che a modo di penisola è cinto dalle acque della
Dora, qui chiuse e quiete in canali, là irrompenti e schiumanti
per cateratte, fra pioppi, acacie ed avellani.</p>

<p>Mi piacque visitare i magazzini e gli ordegni del pian terreno
e de' cinque superiori. Un magazzino costrutto a galleria,
con le pareti e i pilastri asfaltati per assicurarlo dai topi e
dall'umidità, può contenere quattordici mila quintali di grano.
Vi si versano tuttodì in grande quantità frumenti del Piemonte
e di altre province italiane, e grani provenienti dal Mar Nero,
dal Mar d'Azoff e dalle rive del Danubio. Gittando lo sguardo<span class="pagenum"><a name="Page_453" id="Page_453">[453]</a></span>
sotto le sei arcate di quella galleria piena di frumento, tosto mi
si presentò lo spettacolo di gaie collinette che si succedono le une
alle altre. Frattanto il signor Marchese gettavasi agilmente qua
e là sulle brune collinette che cedevano sotto i suoi passi, e
distingueva le diverse qualità dei grani dal loro peso e colore,
come l'orefice distingue le qualità delle pietre preziose.</p>

<p>Vidi ventiquattro paia di macine di pietra francese, detta di
<i>Laferté</i>, e i tubi conduttori delle acque, dei grani e delle farine,
e i crivelli pulitori e i frulloni, e le ruote dentate, che dànno
il moto per mille meandri alle mole stritolatrici.</p>

<p>Io mi sentii raddoppiare la vita allo spettacolo di tanto moto,
e tra la faccenda continua dei robusti operai sparsi di farina
gli abiti, le guance e le scomposte chiome. Colà ogni pensiero
s'agita nel frumento. Mi fu aperta una vasta camera piena di
candida farina, che mi parve un colle di neve recente. Mi si
mostravano sacchi di grano che salivano e scendevano assicurati
ad uncini; e in vaste gallerie mi si additavano a cento a cento
schierati e suggellati quelli di farina che dovevano spedirsi in
Italia e fuori, anche in Egitto.</p>

<p>Domandai se quell'opificio appartenesse ad una società di
azionisti.</p>

<p>&mdash;Per l'appunto, mi fu risposto.</p>

<p>Domandai se altri opifici di simil genere siano in Italia, e
il nipote Brun mi rispose:</p>

<p>&mdash;Ve ne hanno altri: presso Alba ed in Settimo nel Piemonte,
e a Pontedecimo nella Liguria, ma di minore importanza. Ve
n'ha uno a Trieste, un altro a Livorno, ma a vapore; non
vasti come questo di Collegno, ove le macchine hanno ciascheduna
la forza di 120 cavalli, e si macinano ogni giorno seicento quintali
di grano.</p>

<p>&mdash;Dunque, io esclamai allegramente fra i due cortesi che mi
accompagnavano: dunque il Piemonte oggigiorno è sempre il più
solerte operaio nella realtà della vita. Il Piemonte vanta le armi,
l'industria e il miglior molino per la macinatura delle farine, come
la Toscana vanta le arti, la poesia e l'Accademia della Crusca.</p>

<p><span class="pagenum"><a name="Page_454" id="Page_454">[454]</a></span></p>

<h3 class="p2">LVIII.</h3>

<p class="pn1">Da un opificio, creazione di menti sane ed operose, passo al
più bello ed elevato luogo di Collegno, ad un pietoso ospizio
ove sono curati i mentecatti.</p>

<p>Il palazzo di Bernardino Data, tesoriere ducale, fu comperato
nel secolo xvii dalla Duchessa Cristina per dar ricetto ai Certosini
di Avigliana, cacciati dal lor nido. Nel 1649 i cenobiti
entrarono nel sontuoso palazzo, a cui tolsero l'aspetto profano
per dargli l'impronta religiosa cogli splendori dell'arte secondo
il gusto del tempo.</p>

<p>Nello scorcio del secolo passato, insieme con altri ordini religiosi,
fu soppressa la Certosa di Collegno, e fu riaperta ai frati
di S. Brunone dopo il 1815; e nel 1852 venne convertita in succursale
del Regio Manicomio di Torino.</p>

<p>Diciotto cenobiti nel dì della loro soppressione abitavano
quell'ampio edifizio, con eleganti portici, col giardino dell'area
di trenta giornate e con un vasto e fertilissimo campo. Ora vi
sono ricoverati più di 400 matti, gente operaia e campagnuola
in gran parte. Entrai per la bella porta della Certosa d'ordine
ionico, fra colonne, statue e cartocci, e fui condotto negli ampi
chiostri e sotto gli spaziosi porticati, a visitare il luogo assegnato
agli uomini, e quello per le donne, e la stanza delle epilettiche.
Nessuno trovai legato: molti degli uomini lavorano nei campi
vicini e se n'avvantaggiano di salute e di danaro, e molte donne
filano, assistite dalle Suore di Carità.</p>

<p>In quel manicomio, come altrove, si è riconosciuto che l'orgoglio
e la superstizione religiosa negli uomini, e la passione
dell'amore nelle donne sono le cause principali delle infermità
mentali. V'hanno pazzie intermittenti come accade delle febbri;
onde talvolta credete di ragionare con un uomo di mente sana, ma
poi a un tratto v'accorgete che sta per riassalirlo l'infermità.</p>

<p><span class="pagenum"><a name="Page_455" id="Page_455">[455]</a></span></p>

<h3 class="p2">LIX.</h3>

<p class="pn1">In mezzo dell'ampio cortile sorge un poggio allegrato di alberi.
Colà trovai un uomo di bell'aspetto e d'alta statura, vestito
di prolisso soprabito bruno, dignitoso del portamento e
dello sguardo,</p>

<p class="pc1 reduct">
«Lunga la barba e di pel bianco mista»,</p>

<p class="pn1">lunghi pure i capelli. Egli mi si fece innanzi, e, dopo avermi
invitato ad intrattenermi con lui, prese a dirmi:</p>

<p>&mdash;In cotesto luogo vengono a diporto ogni giorno i matti
pacifici, de' quali tutti potrei narrarle per filo e per segno la
vita.&mdash;</p>

<p>E mi accennava man mano diversi di que' mentecatti, e dicevami:</p>

<p>&mdash;Colui ch'ella vede presso quel tiglio appoggiato a lungo
bastone, si crede di essere Cristoforo Colombo, ritto in piedi
presso l'albero maestro e con un remo in mano: l'altro, seduto
accosto a quella fontana, che sta in atto di scrivere, dice di
essere il Petrarca al fonte di Sorga intento a dettare la canzone&mdash;<i>Chiare,
fresche e dolci acque</i>;&mdash;e quel terzo più in là,
rannicchiato su quel mucchio di mattoni, gonfia le gote e soffia,
e pretende di essere il Dio Eolo.&mdash;Lo vede?</p>

<p>&mdash;Lo veggo.</p>

<p>&mdash;Andando nel recinto delle donne, si guardi dalla vecchiaccia
che accarezza una tegola e se la stringe al seno e la culla
come un bambolino. Ebbene! Colei vorrebbe essere la nutrice
di Napoleone I. La poverella è vedova d'un uffiziale Còrso, che
militò sotto il primo Impero, ed ha la smania di nutrire gli
eroi. Io non posso andare nel recinto delle donne, ma ne ho
tutte le notizie. Ella avrà pur veduta fra loro la regina del Borgo
del Pallone, che passeggiava un giorno per Torino, vestita di
cenci di seta, con piume in capo e un parasole color di rosa,<span class="pagenum"><a name="Page_456" id="Page_456">[456]</a></span>
quando fioccava la neve e infuriava la gragnuola. Essa stringe
pur oggi lo scettro, che è un vecchio scudiscio, fasciato di nastro
bianco e rosso, e ornato in cima di fiorellini. La meschinella
si è qui ridotta, o a meglio dire, è stata qui chiusa, perchè i
monelli di Torino dandole la baia e facendone strazio l'avevan
resa furiosa.</p>

<p>&mdash;Infelice!</p>

<p>&mdash;Oh sì, infelice!&mdash;Oh veda, veda que' due, che vengono
in qua a passi gravi e lenti, brontolando e guardando gli altri
con atteggiamento di protezione.</p>

<p>&mdash;Li vedo.</p>

<p>&mdash;Costoro sono i più cari matti del mondo. L'uno di loro
pretende di essere Pio IX, e l'altro Vittorio Emanuele II.</p>

<p>&mdash;Oh!</p>

<p>&mdash;Ma non sono.</p>

<p>&mdash;Lo vedo.</p>

<p>&mdash;E vorrebbero darla ad intendere a me, anche a me! (e
alzava la voce) a me! (e si faceva rosso in viso) a me che sono
il Padre Eterno, e dovrò definire le loro controversie!&mdash;</p>

<p>In così dire sbarrò gli occhi, rizzossi in punta de' piedi,
squassò la testa, e fece stranamente ondeggiare la barba ed il
crine.</p>

<p>Io mi strinsi, allontanandomi dal verde poggio, presso il
dottore Filippa, che gentilmente mi accompagnava, e lasciai
nel suo Eden il Padre Eterno.</p>

<h3 class="p2">LX.</h3>

<p class="pn1">Nell'allontanarmi, domandai al dottore Filippa se in quel
manicomio fosse qualche uomo di lettere; ed egli rispondendo
affermativamente, mi condusse in una stanza, ove mi sentii
stringere il cuore da grave angoscia.</p>

<p>Colà, appoggiato ad un guanciale, vidi un professore pallido,
e stravolto gli occhi. Egli è giovane, sposo e padre. Infelice!
Ha perduto la mente! Egli mi conobbe e mi chiamò per nome.<span class="pagenum"><a name="Page_457" id="Page_457">[457]</a></span>
È il professore Bongiovanni di Possano, che insegnava lettere
italiane nel Collegio militare di Asti.</p>

<p>Era tranquillo il Bongiovanni, e mi disse che presto sarebbe
uscito di colà per tornare all'insegnamento, non della letteratura
italiana, ma della musica; ed entrò in certi discorsi intorno all'arte
de' suoni, che accennavano a nobili studi turbati da infermità
mentale.</p>

<p>Lamentiamo il Bongiovanni e lamentiamo noi medesimi. Chi
può dirsi del tutto sano di mente?</p>

<p>«Ciascuno è matto nella sua maniera», lessi in tre luoghi
a grandi caratteri sulle mura del Castello d'Alpignano.</p>

<p>Sì: dal più al meno siamo assaliti da pazzie intermittenti noi
tutti figli dell'uomo, che ci logoriamo il cervello e il cuore per
ambizioni ed amori su questo atomo di polvere, che si chiama
terra, in questo minuto secondo del tempo, che si chiama vita
umana.</p>

<p class="ppn6 p1">«Ciascuno è matto nella sua maniera».</p>

<p class="p1">E forse non lo sono io pure, che in riva alla Dora torno le
due e le tre volte a visitare gli stessi luoghi, le chiese, i castelli,
i conventi, per iscrivere qualche pagina e nulla più? Non è
questa una nuova pazzia? A che servirà il continuo travaglio
del mio pensiero?</p>

<p>Qualche amico mi conforta dicendo: Servirà a dar una viva
illustrazione di paesi che amate e che vi ricorderanno con affetto.</p>

<p>Pazzia è l'illudersi in tale speranza!</p>

<p class="ppn6 p1">«Ciascuno è matto nella sua maniera».</p>

<p class="p1">Ripeterò anch'io la terza volta col Castello d'Alpignano.</p>

<p>La mia illustrazione non è Storia esatta del Piemonte, come
un bel libro del Cibrario o del Ricotti; non è una descrizione particolareggiata
e statistica de' luoghi, come il <i>Dizionario degli
Stati Sardi</i> del Casalis, e nemmeno uno splendido complesso di
letteratura e politica, come <i>I miei tempi</i> del Brofferio. Il mio<span class="pagenum"><a name="Page_458" id="Page_458">[458]</a></span>
scritto è un lavoro capriccioso, non altro: e il secolo, annoiato
de' capricci, vuole cose serie.</p>

<p>Dunque io sono un matto. Mi si prepari una stanza nel Manicomio
presso il prof. Bongiovanni, mentre io pazzamente pubblico
un libro inutile. Nessuno ne farà ricerca; e i giornalisti
cui lo manderò in dono perchè ne facciano cenno fra gli annunzi
delle decozioni di salsapariglia e delle molte case disabitate
da appigionare, se ne serviranno per accendere lo zigaro;
o, a trarne miglior pro, come taluno già fece de' miei libri,
lo venderanno per carta inutile.</p>

<h3 class="p2">LXI</h3>

<p class="pn1">Lasciamo le celie ora che ci traggono memorie severe alle
foci della Dora. Voglio in pria far cenno dell'ultima volta che,
da Susa per la strada ferrata tornando a Torino, m'incontrai col
vecchio Giacomo, col bellicoso pastore di Bousson, che conoscemmo
presso alle sorgenti del patrio fiumicello.</p>

<p>Lo rividi una bella sera di maggio del 1858. Trovandoci nel
medesimo vagone, il buon vecchio, richiesto, mi parlò della
figliuola Lucia, divenuta madre d'una pargoletta, e del genero
Maurizio fattosi soldato nell'esercito italiano; e passando di discorso
in discorso, egli mi espresse la soddisfazione che provava
nella tarda età, potendo agevolmente dai monti di Susa con
frequenti e rapide gite tornare agli allegri piani di Torino.</p>

<p>&mdash;Oh! mi diceva, se Vossignoria avesse conosciuto questi
luoghi com'io li vidi fanciullo! Allora erano poche e recenti
le strade carrozzabili. Ne' paesi alpestri si andava a stento per
vie lunghe, tortuose, aspre e non sicure. Erano lente le comunicazioni,
ed intricato il commercio. Quei telegrafi di legno, i
cui pali salivano e scendevano nelle cime de' monti, che cosa
erano mai, messi a riscontro coi fili elettrici, che attraversano
valli, gioghi e mari, portando la parola colla rapidità del desiderio
nelle più lontane regioni?</p>

<p>Ma chi diede la scossa più vigorosa al mondo addormentato fra i<span class="pagenum"><a name="Page_459" id="Page_459">[459]</a></span>
castelli feudali? Fu un potente italiano, l'imperatore Napoleone I,
a cui nelle famose battaglie consacrai volentieri la mia spada.
Sì, ricordo con orgoglio di essere stato uno de' suoi soldati, ed
ora vengo a Torino per avere anch'io la medaglia di S. Elena,
che il degno nipote del grand'uomo decretò ai soldati dell'antico
Impero.&mdash;</p>

<p>Mi congratulai col buon Giacomo, che sarebbesi trovato insieme
co' suoi commilitoni schierati alla presenza del Principe Napoleone,
futuro sposo alla nostra augusta Principessa Clotilde, e con
cordiali saluti ci separammo giunti alla stazione di Torino, prossima
ai ruderi della smantellata cittadella.</p>

<h3 class="p2">LXII.</h3>

<p class="pc1 lmid"><span class="smcap">Pietro Micca e Pier Giannone.</span></p>

<p class="pn1">Indirizzandomi verso la via S. Teresa, mi piacque considerare
che il vecchio pastore delle nostre Alpi confessava il progresso
della civiltà.</p>

<p>Ma come tanto potè progredire lo spirito umano in Italia?</p>

<p class="ppn6 p1">«Molto egli oprò col senno e colla mano».</p>

<p class="pn1">Questo verso mi suonò sul labbro, mentre fra le sorgenti
tenebre della notte io passava sulle pietre della famosa cittadella
distrutta in parte.</p>

<p>Ricordai due celebrate vittime di quella fortezza, che rappresentano
fra noi l'azione delle armi e del pensiero militante, il
minatore Pietro Micca e lo storico Pietro Giannone.</p>

<p>Micca nel campo del diritto per l'indipendenza della Patria,
Giannone nell'ordine civile per l'emancipazione dello Stato dalla
Chiesa, furono martiri nella cittadella torinese.</p>

<p>Duole il ricordare che il valoroso re Carlo Emanuele III facesse
prigioniero nella cittadella il Giannone; ma più rincrescerebbe
s'egli avesse consegnato l'illustre prigioniero alla Corte di Roma,<span class="pagenum"><a name="Page_460" id="Page_460">[460]</a></span>
che faceva strette istanze per averlo, al che assentiva il ministro
d'Ormea, sperando forse in quel viluppo politico guadagnare un
cappello cardinalizio.</p>

<p>I tempi progredirono ed assicurarono la libertà di coscienza,
sì che se si vuole emancipare lo Stato dalla Chiesa, si vuole
pure che la Chiesa sia libera nella sua azione, onde la formola:
<i>Libero Stato e libera Chiesa</i>.</p>

<p>Il rimpianto Lorenzo Valerio proponeva al Parlamento che
nella cittadella si cercassero le spoglie del prigioniero Giannone
per onorarle degnamente.</p>

<p>Si adempia il nobile voto, mentre io mi accendo di sacro entusiasmo
pensando che l'Angelo della morte, nel secolo XVIII,
alle porte di Torino confondeva insieme le ceneri dei due Pietri,
piemontese l'uno e napolitano l'altro, forse per annunziare che
nel secolo <span class="smcap">xix</span> l'Angelo della vita, ricco delle palme dei due
martiri, nel luogo della loro morte, all'ombra del vessillo sabaudo
avrebbe fraternamente congiunte le stirpi dell'Italia settentrionale
e della meridionale!</p>

<p>Le potenze celesti, più giuste delle umane, proteggano la terra
ove si compiono tanti e sì generosi sacrificii, e dove si rinnova
la civiltà della magnanima nostra nazione!</p>

<hr class="chap" />

</div>

<p><span class="pagenum"><a name="Page_461" id="Page_461">[461]</a></span></p>

<div class="break">

<h2 class="p4">CAPITOLO QUINTO</h2>

<p class="pc2 mid">TORINO</p>

<hr class="dec5" />

<h3>I.</h3>

<p class="pc1 lmid"><span class="smcap">Un Napolitano e un Piemontese.</span></p>

<p class="pn1">Due morti colle palme del martirio, Micca e Giannone, nel
maggio del 1858 fra i ruderi della cittadella mi profetavano il
prossimo unificarsi d'Italia; e presso al medesimo luogo, indi a
pochi giorni dall'ultimo incontro col pastore Giacomo, due vivi
mi significarono colle musiche lo stesso concetto.</p>

<p>Erano due giovani popolani che deliziavano gli accorrenti ad
un caffè innanzi al teatro Alfieri, il cui nome ricorda i primi
onori della tragedia italiana e i primi impeti del nostro politico
risorgimento.</p>

<p>Uno di essi era un Viggianese che toccava maestrevolmente
l'arpa. Chiamavasi Gennarino Pennella, che garzoncello io avea
conosciuto in Malta quand'egli faceva ancor parte della compagnia
di undici arpeggiatori diretta da Vincenzo Pezzi e da
Maddalena Volo. L'altro, che sonava la ghironda e chiamavasi
Pietro, era uno de' figliuoli del pastore Giacomo che udimmo
ricordare nella capanna di Bousson.</p>

<p>Ora dirò come i due sonatori, il Napolitano e il Piemontese,
si conobbero e furono concordi di musica e di cuore.</p>

<h3 class="p2">II.</h3>

<p class="pn1">Diamo dapprima una parola d'amore al melodico Viggiano,
paesello de' monti Lucani che conta sette mila abitanti. Colà<span class="pagenum"><a name="Page_462" id="Page_462">[462]</a></span>
pietre, acque e piante deggiono essere piene di armonia; e una
musica segreta deve accarezzare la culla de' Lucani, e gemere
nel santuario de' loro sepolcri.</p>

<p>Molti poveri Viggianesi campano la vita pellegrinando e sonando
l'arpa nei ritrovi più frequenti dei due mondi, ben altrimenti
dai noti <i>Orbini</i> di Bologna che vivono e muoiono coi
fidi loro stromenti da arco, sotto i portici patrii a guisa di
usignuoli che non abbandonano la selva natale.</p>

<p>Oggidì v'ha trecento di tali pellegrini di Viggiano, pei quali
inutile trovato sono cocchi e strade di ferro. Essi viaggiano a
piedi recando sulle spalle il davidico strumento, e dànno il saluto
della musica ad ogni paese che incontrano.</p>

<p>Ai navigatori, anco ne' mari più lontani, avviene talvolta di
udire un suono d'arpa che uscito dal fondo della nave va a
mescolarsi colla tempestosa armonia delle acque. Sarà qualche
Viggianese accolto ospitalmente dal capitano per sopire nelle
musiche il timore de' pericoli e le noie della navigazione. Chi
non farà festa all'armonico Viggianese, simpatico trovadore che
fra gl'interessi materiali del secolo decimonono prova non essere
ancor morto il sentimento della poesia nel cuore dei popoli?</p>

<p>In lontane regioni egli giunge amorevole messo della italiana
Euterpe, il quale non traduce soltanto su l'arpa i suoni più
applauditi de' nostri teatri, ma pure le armonie de' coloni e
pescatori nostri, nate quasi per incanto su le acque e su le
terre del più incantevole giardino d'Europa.</p>

<p>Il Viggianese viaggia informato dello spirito italiano, sicchè
perfino il suo musicale strumento è spesso congegnato degli abeti
della sua patria. L'arpa del nostro Gennarino Pennella era infatti
lavoro di Vincenzo Bellizia di Viggiano, valente costruttore
delle arpe lucane che dispensano i tesori della musica italiana
per le nostre vie e fuori, nelle piazze di Parigi e di Londra,
ne' castelli di Germania, fra le moschee del Bosforo e del Nilo,
presso la pagoda del Cinese e nei mercati d'America, in ogni
dove desiderate ed ammirate.</p>

<p><span class="pagenum"><a name="Page_463" id="Page_463">[463]</a></span></p>

<h3 class="p2">III.</h3>

<p class="pn1">Gennarino, d'indole irrequieta, entrato nel quarto lustro di
sua vita lasciò la compagnia de' conterranei ed elesse vivere
solo, venendo per le spaziose vie di Torino a cantare e sonare.
Ma non andò guari di tempo che sentì amara nel cuore la solitudine,
e desiderò un compagno.</p>

<p>Lo trovò nella piazza di San Carlo. Quivi innanzi alla statua
equestre di Emanuele Filiberto incontrava spesso il figlio del
pastore Giacomo che, sonando la ghironda e traendo gente a
guardare la scena di remote regioni nella sua lanterna magica,
cantava le canzoni piemontesi del Brofferio, il Béranger della
Dora.</p>

<p>Il Viggianese fecesi a conversare col giovane delle nostre Alpi,
e si piacquero e s'intesero a vicenda.</p>

<p>Un dì Gennarino, narrando al sonatore della ghironda avventure
de' suoi confratelli di Viggiano, gli disse, che Antonio
Varallo, dopo avere per trentacinque anni viaggiato trattando
l'arpa, era tornato dovizioso in patria; e gli parlò di Vincenzo
Miglionico che nell'anno 1806 partì da Viggiano coll'arpa sola,
e, dopo lungo pellegrinare, tornato ricco nel 1832, lasciò l'arpa
per le lettere di cambio e i numeri musicali per le cifre algebriche.</p>

<p>S'intrattenne più a lungo a raccontargli i casi d'un guardiano
di porci, che licenziato dal signor Poliodoro suo padrone, si
appese un'arpa al côllo e girando l'America fece gran fortuna,
più che non avrebbe fatto se a Viggiano egli fosse divenuto un
Eumeo, e il suo padrone un Ulisse. Tornato al nativo paese con
moglie e prole, Vincenzo Poliodoro, il figlio dell'antico padrone,
fu lieto di poterglisi avvicinare, e si acconciò di tôrre a sposa
una figlia di lui con cospicua dote.</p>

<p>&mdash;«Insomma, esclamò Gennarino, tu vedi, caro Pietro, che
molti sonatori Viggianesi partono poverelli dal monte nativo e
tornano ricchi e beati.</p>

<p>«Io li voglio imitare; e tu Pietro dovresti abbandonare il<span class="pagenum"><a name="Page_464" id="Page_464">[464]</a></span>
pesante impaccio della lanterna magica ed associarti a me colla
ghironda e col canto.</p>

<p>«Tu canterai le canzoni del tuo paese, io quelle del mio,
accompagnandole insieme coll'arpa e colla ghironda, e canteremo
entrambi que' canti italiani che sono venuti in moda; e da onesti
e solerti compagni ci aiuteremo l'un l'altro nella buona e nella
avversa fortuna.</p>

<p>«Un piemontese ed un napolitano cantando, sonando e vivendo
insieme troveranno il comune tornaconto».</p>

<p>Pietro lo ascoltò attentamente ed acconsentì, vendendo ad
un amico di Susa la lanterna magica.</p>

<p>Così innanzi alla statua di Emanuele Filiberto il Napolitano
e il Piemontese stringendosi le destre sull'arpa e su la ghironda
si dissero fratelli.</p>

<p>Il primo atto del loro musicale consorzio fu sonare ambidue
sotto il portico vicino, in faccia alla operosa bottega di C. S.
Caffarel; e quivi amabili ed oneste donzelle, sempre in faccenda
a vendere merletti, nastri, cuffie e guanti, sospesero le cure
del commercio un istante, e vispe si affacciarono alla porta per
udire Gennarino che fiso guardandole e sorridendo cantava:</p>

<p class="pp4h p1">«Io te voglio bene assai<br />
E tu non piense a me».</p>

<p class="p1">I due sonatori raggranellando danaro errarono per diverse
nostre città; e poi, tornati a Torino, io gl'incontrai tra gli olmi
secolari che ombreggiano il Teatro Alfieri.</p>

<p>Colà udii Gennarino cantare le canzoni in dialetto napolitano
di <i>Totonno</i> Tasso, e Pietro quelle del Brofferio nell'idioma piemontese;
e insieme ripetere l'inno del Tirteo genovese:</p>

<p class="pp6h p1">«Fratelli d'Italia,<br />
Italia s'è desta».</p>

<p><span class="pagenum"><a name="Page_465" id="Page_465">[465]</a></span></p>

<p class="p1">L'ultima volta li udii nuovamente cantare per le contrade di
Genova con insolito brio l'inno del Mameli, mentre si andava
preparando la celebre spedizione di Garibaldi per Marsala.</p>

<p>Salutai gli animosi pellegrini e domandai loro se avessero
buona fortuna.</p>

<p>&mdash;Sì, sì, mi risposero impazienti, ma ora vogliamo anche
noi aiutare la fortuna della patria più che la nostra.</p>

<p>Cari giovani! Si erano nobilmente accesi dello spirito dei
cantici nazionali che solevano ripetere nei pubblici ritrovi.</p>

<p>Deposero l'arpa e la ghironda, ed impugnata la carabina,
andarono essi pure insieme col manipolo dei mille eroi a debellare
in Sicilia la borbonica tirannia.</p>

<p>Infelici e generosi! nella pugna caddero per la nazionale indipendenza.</p>

<p>Italiani! nessuno mai ardisca scindere la unione politica del
sud e del nord della nostra patria, raffigurata in due figli del
popolo fra le memorie di Emanuele Filiberto e Vittorio Alfieri, e
poi solennemente celebrata fra i trionfi delle imprese guerresche
nell'antica metropoli de' Subalpini.</p>

<h3 class="p2">IV.</h3>

<p class="pn1">La storia del Piemonte romoreggia di guerra; e l'augusta
Torino dalle altre città italiane si distingue nel valor militare,
come nella filologia Firenze, e Roma nella religione.</p>

<p>I Taurini, antica schiatta ligustica, edificarono questa famosa
città. Lascio Fetonte, il duce mitologico della colonia ligure,
agli archeologi, perchè col lume della filosofia scoprano in esso
il vero storico di ardite ed infelici imprese sulle rive del Po,
presso alla foce della nostra Dora.</p>

<p>«Guai ai popoli romiti ed anacoreti!» esclamava Gioberti
nel suo <i>Rinnovamento</i>; e il popolo subalpino non fu certamente
nè romito, nè anacoreta, imperocchè sino da tempi remoti noi
vediamo l'animosa Torino travagliarsi in tremende battaglie. Tre
giorni di combattimento ella oppose all'affricano Annibale, e<span class="pagenum"><a name="Page_466" id="Page_466">[466]</a></span>
si mostrò amica ai Romani, i quali, preponderando Giulio Cesare,
qui condussero una colonia, onde da lui Torino prese il nome
di Giulia, poi da Augusto fu detta Augusta de' Taurini.</p>

<p>Il sangue del Lazio mescolato a quello dei Liguri preparò sulle
sponde della Dora quel maschio e belligero popolo, che dovea
più tardi rinnovare i destini d'Italia.</p>

<p>Questa città, continuo bersaglio alle ambizioni dei potenti, si
ammaestrò nelle frequenti sventure. Fu distrutta da Costantino
perchè aderiva a Massenzio; risorta, fu nuovamente rovinata da
Stilicone guerreggiante i Goti. Rifattasi dalle rovine, venne assalita
dagli Eruli e dai Borgognoni; vinta dall'Esarca Narsete,
fu ritolta all'impero romano dai Longobardi che la fecero seggio
d'un loro duca; e Agilulfo e Ragumberto, duchi di Torino,
vennero elevati alla dignità reale. Passò dipoi la guerreggiata
città della Dora dal dominio de' Longobardi a quello de' Franchi.</p>

<p>La giurisdizione Torinese si estendeva sino al Monginevra ed al
Moncenisio. Nel secolo decimo dell'era cristiana una famiglia,
creduta d'origine francese, resse la Contea di Torino e la Marca
d'Italia. Ultimo di questa famiglia fu Olderico Manfredi II, padre
della celebre Contessa Adelaide, che sposò dopo il 1045 in terze
nozze Oddone di Savoia, e lasciò quindi alla Real Casa lo splendido
retaggio di questa fiorita parte d'Italia.</p>

<h3 class="p2">V.</h3>

<p class="pn1">I Conti di Savoia ebbero il loro seggio in Chambéry, e lo
trasferirono a Torino nei giorni di Carlo I sul 1482. Nel secolo
XVI la occuparono per quattro lustri i Francesi che la cinsero
di fortini più ad offesa che a difesa. Ricuperata per la vittoria
di San Quintino, sorse la memorabile cittadella, di cui il mastio
si vede tuttavia presso la contrada della Cernaia.</p>

<p>Mentre in Italia le fazioni cozzavano, le repubbliche divise
e discordi perdevano le loro libertà, e invano i nostri pensatori
e i ministri della carità cristiana coi poeti gridavano ai popoli
irosi <i>pace</i>, <i>pace</i>, <i>pace</i>; mentre infiacchite dalle civili discordie<span class="pagenum"><a name="Page_467" id="Page_467">[467]</a></span>
le italiche genti si assoggettavano a tiranni domestici e forastieri,
i Principi Sabaudi, postisi a sentinella delle Alpi
e col pensiero rivolto all'Italia, costanti nel proposito di restituirle
il grado di nazione, coll'opera lenta ma ordinata di
politico reggimento fondavano quel principato in cui doveansi
maturare i nostri generosi destini.</p>

<p>Destreggiandosi i Principi di Savoia fra prepotenti nazioni,
videro necessario all'avvenire d'Italia un forte ed agguerrito
esercito, e primi nella nostra Penisola, sbarazzatisi dell'incerto
aiuto dei capitani di ventura, si crearono un esercito nazionale.</p>

<p>La bravura militare accompagnò i nostri Principi ed estese il loro
dominio. I due Amedei VII e VIII raccoglievano sotto il loro scettro
proteggitore la contea di Nizza e quella di Ginevra. L'alleanza
di Casa Savoia era cercata dai potenti d'Europa; ed i suoi Conti,
poscia i suoi Duchi procedevano con passo sicuro ad accrescere la
gloria del loro paese. La Casa di Savoia, mescolata ai politici
rivolgimenti, che tennero per tanti anni divisa l'Europa, prese
parte a tutte le guerre, crescendo sempre i suoi dominii, e conservando
la sua indipendenza.</p>

<p>Principi per virtù insigni e per civile sapienza, legislatori e
guerrieri uscirono dalla nobile schiatta che la Provvidenza avea
prescelto a propugnare l'italico riscatto.</p>

<p>Il Conte Verde, colle sole sue forze approda alle sponde
del Bosforo e libera dalle mani dei Bulgari l'imperatore di
Bisanzio. Al Conte Verde succede non meno valente il Conte
Rosso; Emanuele Filiberto, colosso di Casa Savoia, vincendo
la titanica battaglia di S. Quintino, ristaura la fortuna della
sua stirpe, e dopo gli studi della guerra inaugura quelli della
pace, soldato e legislatore. Carlo Emanuele co' suoi cinque mila
prodi dichiara guerra al Sovrano di tutte le Spagne; Vittorio
Amedeo II col Principe Eugenio e con Pietro Micca, il Sansone
di Andorno, fiacca le corna alla baldanza francese, e converte
il seggio di Duca in seggio di Re. Carlo Emanuele III rovescia
il nemico dal côlle dell'Assietta. Carlo Alberto rinunzia al trono,
anzichè piegare al nordico vincitore di Novara; e Vittorio Emanuele<span class="pagenum"><a name="Page_468" id="Page_468">[468]</a></span>
II, vindice del Padre e dell'Italia, primo fra i prodi, caccia gli
Austriaci da Palestro e guadagna con cinque assalti l'altura di
S. Martino.</p>

<p>Egli è vero che al cadere dell'andato secolo, per quella forza
smisurata che scosse dai cardini l'antico edifizio europeo, Casa
Savoia perdette il suo dominio in terraferma e solo regnò nell'isola
di Sardegna; ma è vero altresì che nel 1815 ricuperò
gli antichi possedimenti, che arricchì della Liguria; e che poi sostenuta
eroicamente la iattura di Novara, e perdurando nel santo
proposito della libertà e dell'indipendenza, venne in buon punto
alla riscossa, e dopo celeri maravigliose vittorie, la causa sua
fu quella d'Italia; sicchè per le annessioni spontanee della Toscana,
dell'Emilia, dell'isola Sicula e del reame di Napoli, seguendo
la battaglia di Castelfidardo ad unirvi l'Umbria e le Marche,
Torino, già sede dei re Sabaudi, divenne sede al primo re
dell'Italia redenta.</p>

<h3 class="p2">VI.</h3>

<p class="pn1">L'augusta città della Dora meritossi tanta gloria segnalandosi
nelle guerre de' tempi antichi e de' moderni. E per vero fu maravigliosa
Torino in due memorabili assedi de' secoli XVII e XVIII.</p>

<p>Negli anni 1638 e 1639 nacque guerra per la reggenza degli
Stati di Carlo Emanuele II affidata a Cristina di Francia, madre
del Duca fanciullo, e contesa dai Principi Tommaso e Maurizio,
i quali, cognati della donna e zii dell'infante, volevano entrare
nella pubblica amministrazione per impedire che la Francia se
ne impossessasse colle scaltrezze del superbo Cardinale di Richelieu.
Questa discordia di famiglia fu accompagnata da invasione straniera.
Un esercito francese sosteneva la Reggente, uno spagnuolo
i Principi. Questi occuparono la città, i Francesi tennero la cittadella.</p>

<p>Erano i Francesi capitanati dal conte di Harcourt, gli Spagnuoli
dal marchese di Leganes, il quale, anzichè espugnare la cittadella
di Torino, come il Principe Tommaso desiderava, distrasse<span class="pagenum"><a name="Page_469" id="Page_469">[469]</a></span>
parte del suo esercito, e lo condusse a Casale ch'era tenuta dai
Francesi, e ben munita e guardata. Il 29 aprile 1640 fu data
gran battaglia con rotta degli Spagnuoli.</p>

<p>L'Harcourt, baldo della vittoria ottenuta in Casale, strinse
d'assedio Torino, in cui s'era chiuso il valoroso Principe Tommaso,
deliberato di difenderla sino agli estremi. L'accanimento de' soldati
da ambe le parti fu smisurato e crudele. Ventinove sortite
tentate e rintuzzate, assalti feroci, carnificine da ambe le parti.
I contadini si levavano da ogni banda, ma indarno, contro ai
Francesi; i cittadini difendevano in armi i loro bastioni e la
indipendenza dello Stato.</p>

<p>Alla fine il Principe Tommaso, mal sostenuto ed ingannato
dal Leganes, dovette capitolare addì 29 settembre, e ad onorevoli
condizioni si ritirò sulle rive della Dora Baltea in Ivrea,
costretto a lasciar nel dolore e insanguinata la Dora Riparia.
Madama Reale Cristina entrò in Torino vestita a corruccio, nè
solo a rimpianto del perduto consorte, ma pure rammaricandosi
d'una vittoria riportata nelle discordie fraterne sui torinesi cittadini;
avvegnachè pacificatasi poi co' Principi cognati, anco da
essi venisse riconosciuta Reggente.</p>

<p>La bella Duchessa, libera dai travagli della guerra, spesso
procurò sopire le cure di Stato sulla riva sinistra del Po, nel
delizioso Castello del Valentino da lei fatto ricostruire fastosamente
ed ornare secondo il gusto de' suoi tempi.</p>

<p>Chi entra in quell'edificio, dopo averne letta l'accurata monografia<a name="FNanchor_34_34" id="FNanchor_34_34"></a><a href="#Footnote_34_34" class="fnanchor">[34]</a>
di Giovanni Vico, è tentato d'immaginarselo uno
de' fatati castelli che celebrò la musa di messer Ludovico.</p>

<p>Di rincontro al Valentino, su la riva opposta del fiume, le
verdi colline coi giardini e le ville, e coi variati prospetti,
ricordano i poggi beatissimi di Posilipo e di Mergellina, ed empiono
l'animo di storiche rimembranze, da Carlomagno nella
badia di Vezzolano a Silvio Pellico nella villa Barolo.</p>

<p><span class="pagenum"><a name="Page_470" id="Page_470">[470]</a></span></p>

<p>Tutto ride e spira pace colà d'intorno; e lo stesso Eridano
scorre pacifico, come placido lago, sotto i veroni del castello
turrito, che fu stanza di amori e di ozi soavi: e coi balli, i
caroselli e i tornei, onorò le feste nuziali de' nostri Principi.</p>

<p>Mentre le sale del Castello echeggiavano di clamorosi tripudi,
sulle acque del fiume furono veduti vivaci simulacri
di fiorite isole allegrate di canti e allegoriche rappresentazioni;
e in compagnia di molte navicelle adorne fu veduto il nostro
Bucintoro, foggiato nel 1731 sul famoso di Venezia, passar
fra gli evviva dei Subalpini, ricco d'intagli, dorature e simboliche
immagini, leggiadro monumento dell'arte scultoria in legno.</p>

<p>Nel castello del Valentino tutto è sorriso e pace: ma la duchessa
Cristina nello splendore della bellezza e delle feste più
volte sarà stata assalita dalle squallide memorie dell'assedio
di Torino, opera del suo fratello e del Richelieu, ostili ai
Principi di Savoia.</p>

<p>Altro sanguinoso assedio ebbe a sostenere l'eroica Torino contro
le ambizioni francesi, e fu il famosissimo del 1706, il quale
fece persuaso l'orgoglioso Luigi XIV non poter sempre i grandi
e forti riuscire a ciò che ingiustamente vorrebbero.</p>

<p>Nella lunga e terribile guerra della successione di Spagna,
Vittorio Amedeo II, Duca di Savoia, accostossi alla lega de' potentati,
che volevano porre sul trono spagnuolo un Principe
austriaco, mentre Luigi XIV voleva stabilirvi il Duca d'Angiò,
suo nipote. Dopo varie vicende la somma delle cose della guerra
in Italia parve tutta restringersi intorno a Torino. Infatti quel
superbo che soleva dire: <i>Lo Stato sono io</i>, deliberò di sbalzar
di seggio Vittorio Amedeo, mandando poderosa oste a debellarne
la metropoli.</p>

<p>La notte del 2 di giugno 1706 le milizie nemiche superiori alle
nostre per numero non per valore, e capitanate dal vanaglorioso
La Feuillade aprirono la breccia, facendo prima interrogare
Vittorio Amedeo dove avesse l'alloggiamento per risparmiarlo nelle
ostilità. Il nostro Duca rispose: Il mio quartiere è sui bastioni della
cittadella. Però uscì di Torino dopo di averla vettovagliata e<span class="pagenum"><a name="Page_471" id="Page_471">[471]</a></span>
munita coi propugnacoli dell'ingegnere Bertola; e volteggiando
<i>nella campagna</i>, si diede con indicibile ardire a molestare qua
e là gli assalitori. Il qual modo di offesa alla spicciolata fu la
salute della città, perchè l'assedio si potè tirare in lungo tre
mesi ed avere l'aspettato soccorso.</p>

<p>Combattevasi a cielo aperto e nelle tentate viscere della terra,
e il suolo fecondo di morte era ben disposto a sconvolgersi contro
gli assediatori. L'ultimo giorno d'agosto, già i Francesi da
Porta Susa mettevano piede in Torino, passando sotto le opere
avanzate della cittadella, ma il sergente artigliere minatore
Pietro Micca, di Sagliano d'Andorno, risolvette di far saltare in
aria ponti e bastioni, e fatto allontanare un suo compagno tentennante,
ch'ei disse <i>più lungo d'un giorno senza pane</i>, diè fuoco
alla mina, che con orrendo fracasso e magnanimo disastro
seppellì sotto le rovine lui e i nemici, entrati in quelle insidiose
gallerie.</p>

<p>Cinque giorni dopo, Maria Bricca coglieva all'impensata e
faceva prigioni i nemici in Pianezza; e l'otto di settembre l'ardimentoso
Principe Eugenio, giunto in buon tempo, saliva con
Vittorio Amedeo da Chieri a Superga e dirigeva quella battaglia
decisiva che fu detta di Torino, la quale toglieva l'alta Italia
ai Francesi, dava gloria al Piemonte, e rassodava in soglio la
Sabauda dinastia, i cui signori di Conti e Duchi, pel trattato
d'Utrecht diventarono Re.</p>

<p>Chi mai potrebbe adeguatamente descrivere gli atti del valore
subalpino in quel famoso assedio? Anco i fanciulli lavoravano
ne' sotterranei, è le donne anch'esse, giovani e adulte, matrone
e popolane, non atterrite dallo scoppio delle mine, dal tonare
delle artiglierie e dalla pioggia fiammante delle bombe, fra i
cadaveri e le macerie, accorrevano, italiche amazzoni, trasportando
tavole, vinchi, fascine e masserizie d'ogni maniera, dove più
fiero era il pericolo, nei luoghi infestati dalle batterie nemiche.</p>

<p>Le chiese sonavano di preci; i sacerdoti benedicevano i
martiri della patria; i Principi Sabaudi e i Piemontesi, pigliando
in gloria i patimenti, onoravano il loro secolo e il<span class="pagenum"><a name="Page_472" id="Page_472">[472]</a></span>
nome italiano; imperocchè l'augusta città della Dora erasi fatta
un quartier militare e tutto il popolo un esercito combattente
per la indipendenza e l'onore dello Stato.</p>

<p>Torino è dunque giustamente ammirata per le virtù guerresche,
e n'è costante maestra nelle sue massiccie caserme, nelle
famose scuole d'artiglieria, e nella celebre Accademia militare,
che diede al Piemonte i più grandi ufficiali del Genio, e che da
ora in poi li darà al Regno d'Italia. Inoltre ci ammaestra coi
preziosi documenti di valore raccolti nel Museo d'artiglieria,
diretto dal capitano Angelo Angelucci da Todi, accurato e vivace
scrittore di archeologia militare; e con quelli dell'Armeria
Reale, splendido subbietto a' miei versi.</p>

<h3 class="p2">VII.</h3>

<p class="pc1 lmid"><span class="smcap">Pubblica Istruzione.</span></p>

<p class="pn1">L'arte militare non fu solitaria appiè dell'Alpi, ma crebbe
accompagnata dalle altre virtù, che ci resero degni del libero
Statuto datoci nel 1848 da Re Carlo Alberto, atti a gelosamente
conservarlo, come la più bella ed efficace instituzione dello
Stato, e fondamento vitale della rinnovata Italia.</p>

<p>I Governi rappresentativi ne' popoli si svolgono con serena
prosperità, se hanno a subbietto una coltura austera e progredita
come quella de' Subalpini.</p>

<p>Il principale santuario delle scienze in Piemonte è la R. Università
degli studi, massimo ornamento alla via di Po.</p>

<p>Ludovico di Savoia, Principe di Acaia e del Piemonte, la
fondava nel 1405 per compiacere ai professori di Pavia e di
Piacenza fuggenti la Lombardia contristata da vicende politiche
dopo la morte di Gian Galeazzo Visconti. Per tal guisa nel secolo
XV i Principi di Savoia accoglievano ospitalmente la Scienza
profuga dalle città lombarde, come ai tempi nostri accolsero
nel Piemonte la Libertà esulante dalle altre provincie italiane.</p>

<p>La Università di Torino fu onorata di privilegi da Papi, e<span class="pagenum"><a name="Page_473" id="Page_473">[473]</a></span>
nel 1412 da Sigismondo imperadore: fu affidata nel 1424 da
Amedeo VIII ad uno speciale Consiglio, che di poi prese il nome
di Eccellentissimo Magistrato della Riforma, con ottime leggi condotto
dal Duca Emanuele Filiberto e dal Re Vittorio Amedeo II.</p>

<p>Spesso i trasferimenti nuocono a ben fondate instituzioni, onde
anco i buoni studi soffersero, quando la Università per traversìe
dello Stato dovette abbandonare il luogo natìo e migrare in Chieri
e Savigliano. Ma tornata in questo suolo tanto acconcio a dare
stabilità alle utili discipline, andò aumentando di sapienti professori
e di scolari, che qui convenivano da lontane regioni.</p>

<p>Da Vittorio Amedeo II la R. Università ebbe il maestoso edificio,
che ora occupa, compiuto nel 1719. Le statue in marmo
del munificente Re e del suo erede, opera dei fratelli Collini,
sorgono entro due nicchie nel portico del cortile, che può dirsi
museo archeologico.</p>

<p>Il Supremo Magistrato della Riforma è sapiente instituzione,
che nel suo stesso nome allude al costante ed ordinato progresso
delle scienze, e fu grandemente ammirata al sorgere di questo
secolo dall'imperiale Legislatore di Francia.</p>

<p>Ambrogio Rendu, l'illustre padre di Eugenio, dell'insigne amico
d'Italia nostra, nella compilazione ch'ei fece, come segretario,
degli atti fondamentali della Università imperiale di Parigi, disse:</p>

<p>«Il Bonaparte passava per Torino. Un giorno, mentre percorreva
il palazzo della Università, si fece recare gli Statuti
che la reggevano. Ne traluceva qualche cosa di grande e robusto
che lo colpì. La grave autorità che sotto nome di Magistrato
della Riforma reggeva il corpo insegnante; questo corpo medesimo,
unito per mezzo di dottrine comuni e liberamente sommesso
a doveri puramente civili che lo consecravano all'istruzione
della gioventù come ad uno dei più importanti uffici dello
Stato; nobile confidenza del potere sovrano, che concedeva al
Consiglio incaricato della direzione generale un diritto permanente
d'interna legislazione e di continuato perfezionamento educativo;
quest'ordine stabilito sulla base imperitura della fede cristiana;
tutto questo sommamente gli piacque e ne serbò ricordanza tra<span class="pagenum"><a name="Page_474" id="Page_474">[474]</a></span>
i più strepitosi trionfi. Ricco di glorie militari, sollecito delle
generazioni future, fondata solidamente l'amministrazione civile,
rialzati gli altari, promulgato il Codice Napoleone, sostituiti i
Licei alle scuole o accademie centrali, dopo aver rigenerato le
scuole di medicina, creato quelle di diritto, volle stabilire anco
per la Francia un sistema compiuto d'istruzione e di educazione
pubblica. Ricordevole dell'Università di Torino, ne aggrandì l'idea,
come tutto ciò che il grande Capitano toccava, alla stregua del
suo impero e del suo genio: creò l'Università imperiale».</p>

<p>Il che venne eloquentemente confermato dal celebre naturalista
Cuvier, quando nel 9 aprile 1810 parlando ai Professori adunati
nella grand'Aula del nostro Ateneo, dopo aver accennato agli
illustri uomini che in esso eran fioriti, entrò a ragionare delle
Costituzioni che lo governavano, e disse:</p>

<p>«Il vostro Ateneo dee tornare a gran vanto della Università
imperiale, anche sott'altro riguardo; perchè da esso l'Imperatore
pigliò norma ed impulso alla sua stupenda rigenerazione degli studi».</p>

<p>La nostra Università, sì giustamente celebrata, crebbe di gloria
ampliandosi nell'insegnamento, e sempre più arricchendosi di
gabinetti scientifici<a name="FNanchor_35_35" id="FNanchor_35_35"></a><a href="#Footnote_35_35" class="fnanchor">[35]</a> e di maestri insigni. Oggi è governata
dalle leggi del 13 novembre 1859 e del 31 luglio 1862, e dai
Regolamenti approvati coi RR. Decreti del 14 settembre e 5 ottobre
1862. Vi s'insegnano teologia, giurisprudenza, medicina,<span class="pagenum"><a name="Page_475" id="Page_475">[475]</a></span>
lettere, filosofia, scienze fisiche e matematiche con cinquanta
professori ordinarii, diciannove straordinari o incaricati, ventotto
professori onorari ed emeriti, e con centotrentuno dottori collegiati.
Nel Borgo San Salvario, non ha guari, si assegnò un
caseggiato alla Scuola Veterinaria, e la Scuola di applicazione
per gli ingegneri, felice creazione della legge Casati (13 novembre
1859), fu aperta nel Castello del Valentino, dove la severa
Matematica vien rallegrata dal verde dei giardini circostanti, dal
mormorio delle acque cadenti e dalle festose memorie del sito.</p>

<p>Lungo sarebbe, tacendo pure de' non pochi viventi, il ricordare
gli uomini illustri che professarono nell'Ateneo torinese. Fra i
tanti amo ripetere i venerati nomi di Balbo, Germonio, Cuiaccio,
Tesauro, Gerdil, Cigna, Donati, Allioni, G. B. Beccaria, Balbis,
Buniva, Caluso, Bonelli, Boucheron, Géné, Martini, Biamonti,
Dettori, Giulio, Paravia, Piria, Riberi, Plana!</p>

<p>Mi piace osservare che i Reali di Savoia, larghi negli stipendi,
chiamarono all'insegnamento non solo uomini illustri de' loro
Stati, ma di tutta Italia, preparando così col mezzo della scienza
l'unione politica della nazione.</p>

<p>Olimpico spettacolo è l'accorrere continuo di scolari ed uditori
in gran numero alle lezioni universitarie, e torna grata la frequenza
de' lettori nella Biblioteca dell'Ateneo ricca di 230,000
volumi, di quattromila e più codici manoscritti, e di oltre a
cinque mila stampe. La Biblioteca è aperta a letture diurne e
serali, ed ha la frequenza media giornaliera di novecento lettori
nell'inverno e nella primavera, di tre a quattrocento nell'estate
e nell'autunno.</p>

<p>Presiede alla Biblioteca il comm. Gaspare Gorresio, colui che
agevolato da Re Carlo Alberto negli studi del Sanscrito in Parigi,
primo in Europa, pubblicò, tradotto italianamente, il <i>Ramaiana</i>,
poema indiano, e ne associò alle lingue ed alle idee dei popoli
del Gange, ai quali più strettamente ci unirà l'ardito francese,
Ferdinando Lesseps, col taglio dell'Istmo di Suez. Così un latino
della Dora ed uno della Senna lavorarono egregiamente ad avvicinare
in bel consorzio Asia ed Europa!</p>

<p><span class="pagenum"><a name="Page_476" id="Page_476">[476]</a></span></p>

<p>Torino vanta altre copiose ed importanti biblioteche: quella
del Re con 40,000 volumi e 2,000 manoscritti: quella della Reale
Accademia delle Scienze con 40,000 volumi: quella dell'Accademia
medico-chirurgica con 12,000 volumi, e la biblioteca dell'Archivio
centrale con volumi 7,730, tra i quali oltre a 600 di edizioni
del secolo XV e parecchi preziosi manoscritti: e la biblioteca
centrale militare ricca di 21,000 volumi di opere militari, scientifiche
e storiche; e quella del Duca di Genova, ricca d'opere
e di manoscritti d'arte militare, legati dal dotto cav. Cesare di
Saluzzo, educatore dei figliuoli di Carlo Alberto.</p>

<p>Dicesi che di queste sei biblioteche vogliasi fare una sola da
essere ordinata nelle sale del Palazzo Madama, a pubblica utilità.
Se questa idea ha effetto, nel centro della città, la gioventù
subalpina, in ogni tempo studiosissima, troverebbe nuovi agi a
coltivare le scienze, le lettere e le arti.</p>

<p>Basti ricordare che tre giovani fondarono in Torino l'Accademia
delle Scienze, come alcuni giovani quella di Bologna.</p>

<p>Francesco Maria Zanotti, scrivendo l'elogio di Eustachio Manfredi,
narra che quel famoso matematico ed astronomo, essendo
ancor giovinetto, in Bologna sua patria applicatosi alla filosofia,
raccoglieva in casa sua molti suoi colleghi per provarsi nell'arte
del dire; e che da siffatti domestici esperimenti ebbe origine quella
illustre Accademia delle Scienze. E addì 31 ottobre 1833, la nostra
R. Accademia delle Scienze celebrando la ricorrenza del cinquantesimo
anno della sua fondazione, il venerando conte Prospero
Balbo, che la presiedeva, ricordando gli esordi di così nobile
instituzione, nel suo discorso disse: «Un giovane uffiziale, il
cavaliere poi conte di Saluzzo, un altro giovine, già con maraviglioso
esempio professore in quelle scuole (dell'Università),
il Lagrangia; un giovane dottor di medicina, il Cigna, ne furono
arditamente i primi fondatori».</p>

<p>Gli esempi de' giovani preclari di Torino, non dissimili da quelli
della dotta Bologna, trovino ai dì nostri frequenza d'imitatori!
E mai non mancherà sulle rive della Dora, ove oltre la Università<span class="pagenum"><a name="Page_477" id="Page_477">[477]</a></span>
e l'Accademia delle Scienze, molti sono gl'instituti aperti
al progresso d'ogni sapere.</p>

<p>Torino vanta l'<i>Accademia Reale medico-chirurgica</i> che si governa
col regolamento organico del 18 novembre 1850; la <i>Deputazione
di Storia patria</i> creata da Carlo Alberto nel 1833
per tutte le antiche provincie, ora estesane l'azione anche alla
Lombardia, e presieduta da S. E. il conte Federico Sclopis,
diede ricca serie di storiche pubblicazioni; la <i>Società di Farmacia</i>
fondata nel 1852 coll'intendimento di promuovere l'avanzamento
della scienza, e sostenere il decoro e la dignità dell'arte; l'<i>Associazione
medica</i>, già creata nell'êra costituzionale, e poi estesa
dopo il 1859 anche a molte provincie italiane; la Società Agraria
instituita nel 1785, alla quale diede non poco lustro il novarese
Rocco Ragazzoni. Inoltre Torino vanta il Collegio Carlo Alberto,
che ha ben 140 posti gratuiti per giovani addetti a studi universitari,
e il Collegio Caccia, licei, ginnasi, e scuole tecniche
del Governo e di privati, scuole diurne e serali, ed instituti
femminili; e l'Instituto tecnico, fiancheggiato dal nascente Museo
industriale, e aggrandito da una scuola normale diretta a preparar
maestri per le scuole professionali, testè inaugurato dal Torelli,
ministro di Agricoltura e Commercio; e il R. Albergo di Virtù,
che sino dal secolo XVI, per generoso provvedimento dei Principi
Sabaudi, educa i figli dell'operaio nelle arti e nei mestieri, e
che dovrebbe essere al popolo il più utile esemplare di scuole
tecniche. Insomma Torino vanta un campo vastissimo, ove dotti
maestri con zelo religioso coltivano gli allori delle future generazioni.</p>

<p>Io non entro a discutere intorno ai metodi d'insegnamento
usati oggidì nelle scuole superiori e nelle mezzane. Il desiderio
di diffondere e accelerare il trionfo della civiltà fece sì, che si
moltiplicassero le discipline e i programmi della pubblica istruzione.
Dopo fattone sperimento, deggio dire, che non di rado
gl'insegnanti mi parvero ridotti alla condizione di coloni obbligati
a coltivare ad un tempo e nel medesimo terreno alberi fruttiferi
di ogni qualità, la pianticella del cotone e quella del lino insieme<span class="pagenum"><a name="Page_478" id="Page_478">[478]</a></span>
col gelso, la dolce canna dello zucchero e la tenera pianta del
zafferano, il frumento e il grano turco, senza disgiungere la
pastorizia da questo complesso di seminati e di pometi.</p>

<p>Fra tanta baraonda di sistemi si troverà il più conveniente
a coltivare colla debita misura le menti de' giovani ed avviarle
alla meta desiderata.</p>

<p>In quanto alla parte educativa v'ha parecchi pregevoli collegi
e convitti. Degno di particolar menzione è l'Istituto Paterno,
il quale sorse su le rovine d'un collegio già diretto dai Fratelli
delle Scuole Cristiane, e chiuso per cause abbastanza note. Il
nuovo Istituto nel 1863 fu aperto nella via delle Rosine da una
Società di padri di famiglia. Ne fu affidata la direzione al cavaliere
prof. Giovanni Lanza, che lo governa con molto senno, ben
altrimenti da coloro che nella educazione separano gli alunni dalla
casa paterna. Egli vuole, che nell'Istituto la Scuola e la Famiglia
siano in continua corrispondenza; vuole che i padri si facciano
guida e custodia de' proprii figli, coadiuvando e facendosi essi
medesimi gl'ispettori e consiglieri. La scuola piglia lena e conforto
dalla cooperazione della famiglia, e a vicenda si sorreggono
e si aiutano.</p>

<p>Questo sapiente disegno incontrò favore universale; e trecento
vispi giovanetti crescono in lieto consorzio nel floridissimo Istituto.</p>

<p>Chi amasse un'accurata relazione delle scuole di Torino, legga
il bel libro<a name="FNanchor_36_36" id="FNanchor_36_36"></a><a href="#Footnote_36_36" class="fnanchor">[36]</a> del cav. Baricco, sacerdote che dice ed opera assai
a benefizio dell'istruzione popolare.</p>

<h3 class="p2">VIII.</h3>

<p class="pn1">L'insegnamento universitario e le accademie sono lustro antico
delle principali città d'Italia. Ma negli atenei e nelle accademie
la scienza rimane come infeudata a beneficare soltanto le classi
superiori della civile compagnia. La scienza, sole delle menti,<span class="pagenum"><a name="Page_479" id="Page_479">[479]</a></span>
deve essere universale come la luce, e la tenebrosa ignoranza
dovrà snidarsi dalle officine degli operai, nè più essere sciagurato
retaggio del colono, che per noi dissoda la terra.</p>

<p>A tale scopo la moderna civiltà diede largo impulso all'istruzione
popolare. Già Vittorino da Feltre, Guarino il Veronese,
Enea Silvio Piccolomini, il Casalanzio e l'Emiliani aveano in
Italia sperimentato le scuole del popolo. Succedettero nell'arduo
aringo altri valenti uomini nostri e stranieri. I nomi del Loke,
del Rollin, del Girard, del Pestalozzi, dell'astigiano Goltieri, del
Milde saranno sempre benedetti dagli educatori del popolo; nè
meno di quelli saranno benedetti Raffaele Lambruschini e Nicolò
Tommaseo, che tanta virtù infusero cogli stupendi loro scritti nei
metodi dell'insegnamento.</p>

<p>Le dottrine sparse in que' libri trovarono in Torino campo
acconcio a radicarsi e fruttificare, coltivate da maestri valorosi.
Il popolo si mostrò disposto a riceverle, imperocchè qui era
viva la memoria del sacerdote Ghetto, che nel mezzo del secolo
passato sotto i portici e nei chiostri della piazza di S. Carlo,
e nella chiesa del monastero di santa Pelagia, radunava nei
giorni festivi i fanciulli da lui incontrati nelle vie per catechizzarli.
Qui era viva la memoria del sacerdote Giulio Sineo, che
ad esempio dell'evangelico Ghetto, ed a continuazione dell'opera
di lui, sul principio di questo secolo catechizzava nella chiesa
di santa Pelagia in idioma piemontese, e con tale eloquenza,
che ad ascoltarlo non soltanto i mendici e gl'idioti accorrevano,
ma eziandio i ricchi e i dotti. Era viva la memoria del canonico
Clemente Pino, che, un anno dopo la compianta morte del Sineo,
nel 1831 apriva nelle sue stanze la <i>Società letteraria</i>, che sì
vivamente giovò a diffondere ne' giovani il culto de' buoni studi
e delle virtù civili.</p>

<p>Ora ci piace ricordare Vincenzo Troya, Lorenzo Valerio,
Antonio Rayneri, Domenico Berti, e non pochi altri, pei quali
dapprima le scuole di metodo qui lodatamente crebbero e s'ampliarono.
Nella Università fu creata una cattedra di pedagogica
ora occupata dal cav. Antonio Rayneri, che ne fece studio<span class="pagenum"><a name="Page_480" id="Page_480">[480]</a></span>
speciale, come si argomenta da' suoi eccellenti cinque libri della
<i>Pedagogica</i>; e furono create scuole normali, da cui escono i
maestri e le maestre, che deggiono distribuire il pane dell'istruzione
elementare in ogni angolo dello Stato. In questi provvedimenti
molto fecero in Torino il Governo, il Municipio e i
cittadini<a name="FNanchor_37_37" id="FNanchor_37_37"></a><a href="#Footnote_37_37" class="fnanchor">[37]</a>.</p>

<p>Ma a dir vero, il beneficio delle scuole di metodo andò scemando,
perchè sorsero fazioni a screditare la savia instituzione,
e più ancora perchè non pochi usciti da quelle scuole lasciarono
le orme degli insigni maestri di pedagogia, facendosi autori di
trattatelli e di sistemi, che intenebrano gl'ingegni de' giovanetti.</p>

<p>Deploro il caos degl'incomposti rudimenti nelle scuole dell'adolescenza,
e vado a salutare la luce serena nelle scuole
dell'infanzia.</p>

<h3 class="p2">IX.</h3>

<p class="pc1 lmid"><span class="smcap">Scuole Infantili.</span></p>

<p class="pn1">Chi di noi non ricorda Ferrante Aporti di Cremona, che fra
le fatiche evangeliche e gli studi severi della storia, propugnando<span class="pagenum"><a name="Page_481" id="Page_481">[481]</a></span>
ogni maniera di educazione popolare, fu meritamente salutato
padre degli asili infantili? Il marchese Tancredi Falletti di Barolo
in Torino, primo in Piemonte, fondò asili per l'infanzia, ma non
avrebbe bastato a propagarne il culto e il benefizio, senza la
voce eloquente e l'opera autorevole dell'Aporti.</p>

<p>Egli in Italia si fece apostolo della pietosa instituzione, e nel
1839 secondo i suoi metodi creavasi in Torino da egregi cittadini
la Società delle scuole infantili autorizzata dal Governo.
Questa Società provvede ottimamente a sette asili d'infanzia
mantenuti dalla carità pubblica.</p>

<p>Altri furono aperti, perchè qui le buone instituzioni progredirono
sempre con rara felicità, sicchè i bimbi dell'artigiano
e dell'indigente sono largamente beneficati.</p>

<p>Il cremonese promotore degli asili vide che, a far sempre più
prosperare la sua diletta instituzione, il popolo prendeva dalla
Reggia utili esempi di carità cristiana, e, provando una gioia
ineffabile, nel 1853 esclamava sulle rive della Dora.</p>

<p>«Sia gloria al magnanimo Re Carlo Alberto, che le instituzioni
infantili incoraggiò ne' primi promotori, gloria alla Regina
sua augusta consorte, che ne seguì l'esempio, gloria al Re
Vittorio Emanuele, che emulando la paterna generosità, conserva
quanto egli fondò, e cogli onori conferiti, indicò luminosamente
quanto ami ed apprezzi questa maniera di beneficenza
educatrice. Sia gratitudine e riverenza all'augusta Maria Adelaide,
che da Regina protegge di affetto efficace codeste instituzioni,
che proteggeva da principessa<a name="FNanchor_38_38" id="FNanchor_38_38"></a><a href="#Footnote_38_38" class="fnanchor">[38]</a>».</p>

<p>L'esultanza dell'Aporti era il tripudio degli Apostoli di Cristo
nel trionfo della fede e della carità. Veramente ogni anima pia
si sente commossa visitando il regale asilo de' fanciulli eretto
dalle Regine Maria Teresa e Maria Adelaide, ora sovranamente
mantenuto dal nostro augusto Re, e con ogni sollecitudine vegliato
dal R. Elemosiniere, il teologo cav. Antonio Pavarino, e<span class="pagenum"><a name="Page_482" id="Page_482">[482]</a></span>
da cinque Suore di S. Giuseppe di Pinerolo. L'Asilo è situato
sotto il tetto dell'istessa Reggia; ed io lo visitai mentre i trecento
bimbi ivi protetti, levando le manine, cantavano in versi
una preghiera, con cui riconoscenti invocano la benedizione del
Cielo sulla Real Famiglia. La preghiera degl'innocenti, portata
dagli angeli in cielo, sia accolta dal Dio delle misericordie, e
sarà benedizione a tutta Italia!</p>

<p>Visitai eziandio più volte la scuola infantile per gli agiati nella
via dell'Ospedale. La fondò lo stesso Aporti, e il conte Carlo
Boncompagni continua prosperamente la pia opera, giovando agli
agiati ed ai poveri, perchè ogni somma eccedente le spese per
quella scuola vien data a beneficio degli Asili aperti agli indigenti.</p>

<p>Visitai pure nella via Oporto l'asilo aperto dalla liberalità del
conte Camillo Benso di Cavour. Solerte direttore di quell'instituto
è il teologo Pagnone, che in funebre discorso saviamente
ne ricordava il benefattore, dicendo: «Una prova che la Provvidenza
protegge e sospinge l'opera nostra, si è che le procaccia
larghe beneficenze di insigni benefattori. Il conte Camillo di
Cavour che desiderò nuove glorie alla Dinastia regnante, non
trascurò i tapinelli; ei che mirò a far grande l'Italia, non obbliò
i minimi fra i Piemontesi: oltre la tenera pietà che ne
sentiva, ben sapeva che il risorgimento di una nazione non è
mai stabile e sicuro, ove le masse popolari non siano sufficientemente
educate. Quindi egli in vita fu promotore ardente, anzi
confondatore de' nostri Asili, e morendo li dotava di una parte
delle sue sostanze, che, raddoppiata ancora dal nipote, varrà da
sè sola a creare un novello asilo. Questa generosa emulazione
fra un testatore e il suo erede, questa nobilissima gara di chi
muore e di chi sopravvive è di memorabile esempio, degnissimo
di venire dai doviziosi cittadini imitato<a name="FNanchor_39_39" id="FNanchor_39_39"></a><a href="#Footnote_39_39" class="fnanchor">[39]</a>».</p>

<p>Sia benedetta sempre la instituzione degli Asili infantili! In<span class="pagenum"><a name="Page_483" id="Page_483">[483]</a></span>
questo secolo di continue riforme non osi alcuno snaturarla
colla smania di migliorare. Ai parvoli negli Asili voglionsi le
cure di madre amorevole, non i precetti di faticosa institutrice.</p>

<p>I bimbi abbisognano di affetto più che di studio, di armonie
più che di discorsi, come gli usignoletti che ne' loro nidi imparano
ad aprire le alucce al primo volo fra il mormorio dei
zeffiri e l'olezzo delle rose.</p>

<p>Insomma gli Asili infantili, più che scuole d'istruzione popolare,
deggiono essere santuari di carità cristiana.</p>

<h3 class="p2">X.</h3>

<p class="pn1">Niccolò Tommaseo scriveva: «I suoi civili vantaggi deve il
Piemonte ai morali suoi pregi; dico, l'austero costume, l'operosità
nelle industrie e nelle armi, la riverenza spontanea all'autorità,
il docile attento riguardo a ogni luce di bene e di
bello da qual mai parte venisse, il culto delle tradizioni, l'esercizio
della fede religiosa massimamente nelle opere di carità.
Sebbene le città italiane siano più o meno di carità monumenti,
e quasi templi edificati a quel Dio ch'è amore; Torino in mezzo
a tante grandezze di beneficenza non per tanto grandeggia; e
con nuove istituzioni simili corona le antiche, anche in questo
più vivamente antica delle altre sorelle, e più veramente moderna<a name="FNanchor_40_40" id="FNanchor_40_40"></a><a href="#Footnote_40_40" class="fnanchor">[40]</a>».
Queste solenni parole io vado ripetendo mentre ricordo
le pie instituzioni di Torino. La più grande a quest'uopo ebbe
principio ed ordinamento da Carlo Emanuele il Grande e da
Vittorio Amedeo II, denominandosi l'Ospizio di Carità. Con
esso, con altri somiglianti fondati nelle principali città dello
Stato, e colle Congregazioni di Carità estese per tutti i minori
paesi, in guisa che nessuno ne fosse privo, intendevasi a sbandire
la mendicità vagabonda. Rimangono gli statuti e parte dei loro
beneficii, ma l'opera de' fondatori fu monca; onde J. Bernardi<span class="pagenum"><a name="Page_484" id="Page_484">[484]</a></span>
disse: «L'opera dei due Principi, incominciata in Piemonte sul
principio del secolo decimottavo e intesa a sbandire la mendicità
da tutto lo Stato, per isvilupparsi e giugnere al suo maggiore
perfezionamento, dovea tener fisso e inalterabile il fine, e giovarsi
della esperienza continuata ed intelligente per conseguirla:
lo che per colpa dei tempi e talvolta anche degli uomini, che
dimenticano ogni passato per far tutto da sè, non accadde<a name="FNanchor_41_41" id="FNanchor_41_41"></a><a href="#Footnote_41_41" class="fnanchor">[41]</a>».</p>

<p>Oltre il R. Spedale di Carità, Torino ha lo Spedale maggiore
di S. Giovanni; quello de' Santi Maurizio e Lazzaro; il Militare
divisionario; quello di S. Luigi; il Regio Manicomio; la Compagnia
di S. Paolo, che regge le case di educazione femminile
del Soccorso e del Deposito, ed il Monte di Pietà: l'Istituto
Pio, che soccorre a domicilio i poveri infermi; il Dispensario
Oftalmico; lo Spedale della Maternità; la Compagnia delle puerpere;
l'Ergastolo; il Ricovero di Mendicità; il Ritiro delle Rosine;
l'Istituto della Provvidenza; il Conservatorio delle Sapelline; il
Ricetto delle povere orfane; il Ritiro delle figlie dei militari;
l'Opera della Mendicità istruita; l'Opera Pia del Rifugio; l'Ospizio
de' Catecumeni; il Regio Convitto delle Vedove Nobili; la Compagnia
della Misericordia che assiste ai carcerati; la Regia Scuola
normale dei Sordo-muti; la Casa di Sant'Anna presso la Consolata;
il Regio Stabilimento Ortopedico; l'Istituto di Santa Zita
e l'Asilo dei lattanti. Questi istituti insieme considerati hanno
il doppio merito di alleviare i dolori della vita e di educare, ed
onorano il cuore benefico del popolo Subalpino e de' suoi Principi.</p>

<h3 class="p2">XI.</h3>

<p class="pc1 lmid"><span class="smcap">Il Canonico Giuseppe Cottolengo.</span></p>

<p class="pn1">Il più maraviglioso degli instituti di carità è in Borgo Dora,
la <i>Piccola Casa della Divina Provvidenza</i>, che si può definire colle<span class="pagenum"><a name="Page_485" id="Page_485">[485]</a></span>
parole del Baricco, <i>il compendio di tutte le umane miserie ed il
trionfo della cristiana beneficenza</i><a name="FNanchor_42_42" id="FNanchor_42_42"></a><a href="#Footnote_42_42" class="fnanchor">[42]</a>.</p>

<p>Fondatore ne fu il canonico Giuseppe Cottolengo da Chieri.
Egli eresse una casa, nella quale, ripeteremo volentieri con
Defendente Sacchi, <i>come nel</i> Panteon <i>degli antichi stavano le immagini
di tutti gli Dei, sono eretti tutti gl'instituti di beneficenza</i>.</p>

<p>Giova ricordare l'origine della <i>Piccola Casa</i>. Una povera donna
straniera, da Milano moveva per Lione col marito e tre figliuoli;
e passando per Torino, nel due settembre 1827, infermò nell'albergo
della <i>Dogana Vecchia</i>. Fu portata qua e là per ricoverarla
in qualche spedale, ma priva de' titoli richiesti non fu
accolta, onde, travagliata dai disagi del trasporto, presto morì
la infelice in quell'albergo fra le smanie della famiglia desolata.</p>

<p>A spettacolo sì compassionevole trovossi presente il canonico
Cottolengo, che di conforti religiosi avea soccorso la inferma
straniera nelle ultime ore di vita. Egli, adempiuto l'ufficio di
sacerdote e rattristato del caso doloroso, andò a conferire
colla Congregazione del <i>Corpus Domini</i>, di cui era socio, intorno
alla deliberazione da lui presa di preparare un ricovero ai miseri
abbandonati per le vie, ed agli infelici privi di aiuto, come
la inferma straniera della <i>Dogana Vecchia</i>.</p>

<p>La Congregazione lodò ed agevolò la pia proposta, onde il
Cottolengo, semplice e retto di cuore, innamorato del maggior
bene degli uomini, e fidente nella suprema Provvidenza,
cominciò l'opera benefica nel 1828 da una piccola infermeria,
aperta nella casa della <i>Volta rossa</i>. La infermeria, nel 1831, da
lui trasferita, dove ora si trova, nella regione di Valdocco, fu
il fondamento alla <i>Piccola Casa della Divina Provvidenza sotto gli
auspìci di San Vincenzo de' Paoli</i>.</p>

<p>Non è più piccola ma vasta casa di carità quella del Cottolengo,
che accoglie poveri di ogni condizione e d'ogni età, dal
bambino al decrepito, dal sano all'incurabile. Ma come il Cottolengo<span class="pagenum"><a name="Page_486" id="Page_486">[486]</a></span>
procacciò i mezzi a mantenere dodici istituzioni da lui
fondate e insieme congiunte? Come potè creare spedali, farmacie,
scuole, asili d'infanzia ed officine di arti e mestieri per una
famiglia di duemila e più poveri?</p>

<p>Sua ricchezza e possanza fu la fede nella divina Provvidenza,
la fede viva, colla quale Pietro l'Eremita predicò le Crociate,
la fede accompagnata dalle opere, senza cui sarebbe inutile;
perciò in uno dei cortili della Piccola Casa, sulla parete di
rincontro alla statua di San Vincenzo de' Paoli, leggesi: <i>Fides
sine operibus mortua est</i>.</p>

<p>Il fondatore della Piccola Casa morì nell'aprile del 1842 e
Monsignor Lorenzo Renaldi, vescovo di Pinerolo, che ne dettò
con sacra facondia l'<i>Elogio storico</i><a name="FNanchor_43_43" id="FNanchor_43_43"></a><a href="#Footnote_43_43" class="fnanchor">[43]</a>, pubblicandolo, giustamente
lo intitolava al canonico Luigi Anglesio, che al fondatore succedette
nelle virtù e nella direzione dell'Opera benedetta.</p>

<p>Visitando la <i>Piccola Casa</i> andai ad inchinarmi alla tomba del
Cottolengo. Egli è sepolto, come desiderò, sotto l'altare di Maria
Vergine, innanzi a cui, fra cento e cento quadretti in cui sono
effigiati i tanti santuari di Maria sparsi pel mondo, il piissimo
uomo soleva prostrarsi ed invocare a pro degli infelici la celeste
misericordia. Egli riposa nella casa da lui edificata, tra i poveri
da lui protetti, come padre fra' diletti figliuoli.</p>

<p>In Londra Cristoforo Wren è sepolto nella Basilica di San
Paolo da lui architettata. In Malta l'armigero pittore delle Calabrie,
Mattia Preti, dorme fra i sepolcri della soglia blasonica
nella cavalleresca chiesa di S. Giovanni, da lui dipinta. In Catania
nel monastero dei PP. Benedettini il celebre organo versa
le armonie sulla tomba del suo autore. In Stresa il sodalizio
della Carità inneggia sulle ceneri del suo fondatore, Antonio
Rosmini; e così pure al sepolcro del Cottolengo è monumento
la sua stessa opera, la Piccola Casa della divina Provvidenza.<span class="pagenum"><a name="Page_487" id="Page_487">[487]</a></span>
Sulle sue ceneri suona la perenne preghiera di due mila poveri,
mentre in Roma si tratta la causa della beatificazione di lui.</p>

<p>Gli uomini, come il Cottolengo, sono santi in tutte le religioni,
e li canonizza l'umanità riconoscente.</p>

<h3 class="p2">XII.</h3>

<p class="pn1">La Dora è dunque prodigiosa per instituti d'istruzione popolare
e di beneficenza.</p>

<p>Con tali considerazioni errando per le frequentate vie di Po e
Doragrossa, e traversando dall'uno all'altro quartiere, presso i
palazzi, i teatri e le chiese, e fra i magazzini sfavillanti di
sete e gemme, è dolce incontrare in ogni parte scuole, spedali
ed asili.</p>

<p>Mentre l'insegnamento e la carità assicurano la civiltà presente
e futura, le industrie sotto i portici, nelle piazze e nei
tre edificii testè eretti ai mercati, coll'assiduo lavoro alimentano
i traffichi e soccorrono ai bisogni della vita. Qui però si ode
il romore delle fucine, il cigolìo dei carri e lo scalpitìo de' cavalli,
non lo schiamazzare della gente meridionale. Il commercio opera
fra noi austero ed onesto con voce sommessa, come lo trovai
nei popolati bazari di Giannina appiè del Pindo. Nella città
dell'Epiro il silenzio de' mercati mi dava l'idea d'un popolo ancora
atterrito dalle memorie del tiranno di Tepelleni. Invece nelle
simmetriche e libere vie di Torino il silenzio è l'espressione d'un
popolo che fa più che non dice, e ordinatamente.</p>

<p>Così Torino potè sempre più crescere di fama, di abitanti e di
ampiezza. Il Cibrario, nella <i>Economia politica del Medio Evo
d'Italia</i>, dice che Torino nel 1377 aveva 700 fuochi, rappresentanti
4,200 individui. Il Bottero in sul tramonto del secolo <span class="smcap">XVI</span> non
assegnava a Torino che 17,000 abitanti, i quali per la pestilenza
del 1630 si ridussero a 12,000, come lasciò scritto il protomedico
Fiochetta. Il conte Prospero Balbo, nel 1831, pubblicò
una Tavola autentica del progresso della popolazione di Torino
nel secolo <span class="smcap">XVIII</span>, dalla quale risulta che nel 1706 Torino contava<span class="pagenum"><a name="Page_488" id="Page_488">[488]</a></span>
41,822 abitanti dentro città; nel 1727 ne aveva 64,803 co' borghi
e il territorio; nel 1760&mdash;79,588; nel 1786&mdash;89,752;
nel 1796&mdash;93,076, e nel 1799 solamente 80,752. Da quel
tempo ad oggi la popolazione di Torino giunse a 160.000, poi
a 180,000, e non ha guari a 200,000 e più abitanti.</p>

<p>Quando Torino era colonia romana, la sua forma era quadrata,
come il vallo d'un accampamento, poi fu accresciuta
ad occidente dell'isolato di S. Dalmazzo, del Monastero di Santa
Chiara, di Piazza Paesana o Susina e del recinto spazioso della
Consolata. Tal era all'entrare del secolo X, quando le mura
della città vedevansi munite di spesse torri, e quando le girava
tutto all'intorno una comoda galleria, sopra la quale ergevansi
opere di difesa. Il matematico Niccolò Tartaglia, bresciano,
lasciò scritto che i lati nord e sud delle mura di Torino correvano
lo spazio di 360 passi, e gli altri due un po' meno:
sicchè la forma quadrilunga della città era di circa 1400 passi
di giro, cioè un miglio italiano e 100 passi geometrici. Dalla
metà del secolo XVI in cui il Tartaglia verificava questa misura,
fino al giorno d'oggi, s'andò la città mano mano ampliando,
sicchè il suo perimetro dentro la strada di circonvallazione è
di metri 7,750, cioè 4 miglia geografiche abbondanti, e, compresi
i due borghi di Po e di Dora, 11,450 metri, cioè un po' più di
6 miglia. Tal era l'area di Torino nel 1840. Oggi è d'assai
aumentata per gli altri borghi di S. Salvatore o Salvario, di
S. Donato, di Vanchiglia e di Valdocco. Del nuovo non occorre
parola; perchè essendo sorto fra la via arborata di circonvallazione
(a guardatura di mezzodì) e quella dello Spedale, dove
erano informi prati e vecchie cascine, non ha fatto che vestir
di fabbriche grandiose una superficie entro città; sicchè, a rigore,
l'appellativo di Borgo non gli si addirebbe.</p>

<p>Il Municipio torinese nobilitò non poche delle antiche vie,
mutando i vecchi nomi con altri illustri; e appellò le nuove da
grandi uomini piemontesi e da grandi fatti sabaudi. Onde leggiamo
i nomi di Lagrangia, Andrea Doria, Carlo Alberto, dove
erano i Conciatori, i Carrozzai, la Madonna degli Angeli; Bottero<span class="pagenum"><a name="Page_489" id="Page_489">[489]</a></span>
dov'era il Fieno; l'Accademia Albertina dov'era l'Arco e la Posta.
Così la via de' Macelli ha ceduto il nome a quello dei Barolo; e
l'Arcivescovato fece luogo a Cavour; la Barra di ferro a Bertola,
i Guardinfanti a Barbaroux, le Quattro Pietre a Porta Palatina.
Oggi il Cannon d'Oro è Montebello; piazza Susina o Paesana è
Piazza Savoia; quella della legna si è convertita in Solferino.
E diverse antiche stradicciuole si fregiano adesso de' bei nomi di
Virginio, Vasco, Giulio, Siccardi, Assarotti, Perrone, Bava,
Torquato Tasso! Senza dire di strade nuove, che si appellano
da San Pio V, Berthollet, Baretti, Tesauro, Botta, Alberto Nota,
Principe Tommaso, Gioberti, Silvio Pellico, Massena, Galliari,
Assarotti, Manzoni! E Legnano, S. Quintino, l'Assietta, Goito, la
Cernaia, non risveglian esse gloriose memorie?&mdash;Tanto deliberò
il Consiglio municipale di Torino nella sua seduta del 19 giugno
1860; tanto eseguì senza indugio.</p>

<p>Le grandi piazze, per le quali è così segnalata la città di
Torino, sono denominate da Carlo Felice, da S. Carlo, dal
Castello, da Vittorio Emanuele I, da Emanuele Filiberto e da
Carlo Emanuele II. Le mezzane, da Carlo Alberto, dal palazzo
Carignano, dallo Statuto, dal palazzo Reale, da quello di Città,
dal saluzzese Bodoni. Le minori sono appellate da Cavour, da
Maria Teresa, da Bonelli, da S. Quintino, e dalle chiese del
<i>Corpus Domini</i> e di S. Giovanni.</p>

<p>Torino è partita in quattro sezioni: del <i>Po</i> a levante, del
<i>Monviso</i> a mezzodì, del <i>Moncenisio</i> a ponente e della <i>Dora</i> a
tramontana. Da due monti e due fiumi hanno preso gli auspìci
le quattro sezioni della città.</p>

<p>Il Po ad oriente la viene lambendo: quel Po che, al dire
del Marini,</p>

<p class="ppi6 p1">«.&nbsp;&nbsp;.&nbsp;&nbsp;.&nbsp;Accolto in cristallina cuna<br />
Pria pargoleggia, indi s'avanza e cresce,<br />
E tante forze in breve spazio aduna,<br />
Che sdegna il letto, odia i ripari e n'esce».</p>

<p><span class="pagenum"><a name="Page_490" id="Page_490">[490]</a></span></p>

<h3 class="p2">XIII.</h3>

<p class="pn1">La Dora è il caro fiume di Val di Susa, del quale ho seguito
il corso dalle fonti alla foce.</p>

<p>La Dora Riparia, che si versa in Po presso Torino, diede il
nome alla quarta sezione della città, e rammenta come da lunga
stagione fosser riposte le speranze d'Italia nella sua metropoli
e ne' suoi magnanimi Sovrani. Infatti cinque anni innanzi al
memorando assedio di Torino, cioè nel 1701, nasceva al
Duca Vittorio Amedeo II quel Principe di Piemonte che fu
poi il Re Carlo Emanuele III. Alla nascita di lui il bolognese
poeta Eustachio Manfredi, che fu italiano di cuore come raro
di mente e di dottrina, infiammavasi di sante speranze, e così
cantava quella nascita con fausto vaticinio:</p>

<p class="pp4h p1">Vidi l'Italia col crin sparso, incolto,<br />
Colà, dove la Dora in Po declina,<br />
Che sedea mesta, e avea ne gli occhi accolto<br />
Quasi un orror di servitù vicina.</p>
<p class="pp4h">Nè l'altera piagnea; serbava un volto<br />
Di dolente bensì, ma di reina;<br />
Tal forse apparve allor, che il piè disciolto<br />
A i ceppi offrì la libertà latina.</p>
<p class="pp4h">Poi sorger lieta in un balen la vidi,<br />
E fiera ricomporsi al fasto usato,<br />
E quinci, e quindi minacciar più lidi;</p>
<p class="pp4h">E s'udìa l'Appennin per ogni lato<br />
Sonar d'applausi, e di festosi gridi:<br />
Italia, Italia, il tuo soccorso è nato.</p>

<p class="p1">Nè il poeta al postutto s'ingannò. Se Carlo Emanuele III non
fu il soccorso d'Italia, lo è ben oggi un Sabaudo, lo è Vittorio
Emanuele II.</p>

<p class="ppn6 p1">«Italia, Italia, il tuo soccorso è nato».</p>

<p class="p1">Ritornando alla Dora, al più ragguardevole di tutti gl'influenti<span class="pagenum"><a name="Page_491" id="Page_491">[491]</a></span>
superiori dei Po, dirò che poche acque sono recate a
tanta utilità come le sue, sia per molini ed altri opificii, sia
per irrigazione di campi; imperocchè l'arte di condurre questi
canali era già molto innanzi in Piemonte in tempi lontani dai
nostri, ove si considerino le tante derivazioni della Dora Riparia,
e si confrontino i vari tempi delle sovrane concessioni.
Fra Collegno e Torino sono le derivazioni che recano l'acqua
alla città, e che servono alla fabbricazione delle canne da fucile,
e di altre armi da guerra, alla preparazione delle polveri, ai
molini civici, di cui 28 ruote idrauliche apprestano il pane ai
cittadini e a' forestieri. Un altro canale, tratto dalla sinistra del
fiume sotto a Torino, serve alla fabbrica de' tabacchi e della
carta ne' vasti edifizii del Parco.</p>

<p>La Dora Riparia a Torino si valicava sopra un meschino
ponte di legno sorretto da pile di mattoni. Regnando Carlo
Felice (1823), nacque il pensiero di far cavalcare quel fiume da
un ponte di pietra, che rendesse fede dell'avanzamento dell'arte
in Piemonte; e fu recato ad effetto nel 1830.</p>

<p>L'ingegnere Carlo Mosca, oggi Senatore del Regno, lo architettò
e lo condusse a buon termine, illustrando la sua patria e sè stesso
con quell'opera insigne. Passate le piazze <i>Milano</i> ed <i>Emanuele
Filiberto</i>, si entra nella via per cui si valica il fiume sul mirabile
ponte d'un solo arco di cerchio con 45 metri di corda
e 5,50 solamente di saetta. Miracolo dell'arte, che l'intelligente
cerca ed ammira, perchè mole sì bella e di tanto ardimento è
della massima solidità.</p>

<h3 class="p2">XIV.</h3>

<p class="p1">Senza dubbio l'augusta città della Dora, ampliata e raddoppiata
di popolo nel corrente secolo, è cresciuta in fiore più
d'ogni altra italiana, ed ha fatto il più glorioso progresso.</p>

<p>Uno degli amici torinesi, ai quali soglio leggere le mie pagine
della Dora, a questo punto mi disse:</p>

<p>&mdash;Ora aspetto da te più che un cenno delle nostre belle<span class="pagenum"><a name="Page_492" id="Page_492">[492]</a></span>
chiese. Mi descriverai la Metropolitana col Santuario della
SS. Sindone, il tempio più vasto della città, ossia quello di
S. Filippo, e il più strano, quello di S. Lorenzo colla cupola
ardita e leggiadra. Vorrei pure descritto il tempio di S. Massimo
e il magistrale dell'Ordine Mauriziano, ove il Morgari, sui concetti
del conte Cibrario, dipinse poeticamente nella cupola <i>Il
trionfo della Croce</i>. Gli Israeliti vorranno da te illustrata la nuova
loro Sinagoga, e i Protestanti la loro chiesa di recente edificata;
ed io buon cattolico e cittadino ti raccomando di non dimenticare
nel tuo volume il Santuario prodigioso della Consolata; la chiesa
di S.ª Giulia, di forma gotica, fondata dalla pietà della marchesa
Barolo; quella in questi giorni dedicata ai Ss. Pietro e Paolo,
e la celebre Basilica di Superga. Un altro bizzarramente lo
interruppe, dicendomi:</p>

<p>&mdash;Io sono un profano, e lascio ai divoti la storia delle chiese.
Per me desidero nelle tue pagine la vivace descrizione de' festosi
teatri di Torino, principiando dal Regio e dal Vittorio
Emanuele, due massimi delubri di Euterpe e Tersicore. Dovresti
pur narrarci i trionfi dell'ingegno italiano, quando sulle
scene del Carignano e del d'Angennes si davano le prime rappresentazioni
delle tragedie dei nostri Alfieri, Pellico e Marenco
e del ligure Ippolito D'Aste, e le commedie dei nostri Nota e
Brofferio e del ligure Chiossone. Ricordaci il bel teatro del cortese
amico cav. Gerbino, e il teatro Rossini in cui con applaudite
prove Bersezio, Garelli, Pietracqua e Zoppis mantengono in
onore la commedia nel dialetto e ne' costumi del Piemonte.</p>

<p>Non basterebbe un grosso volume, io risposi, a descrivere
tutti codesti monumenti di cielo e di terra; ma io non faccio la
storia nè l'itinerario di questa città. Chi voglia averne contezza,
ricorra alle opere del Paroletti, del Cibrario e del Ricotti, legga
la <i>Descrizione di Torino</i> del Bertolotti e quella del Giuria, e ne
cerchi i particolari nel <i>Dizionario storico-statistico</i> del Casalis, ed
anche nelle <i>Passeggiate autunnali</i> del Baruffi.</p>

<p>Io sono un paesista che trovandosi in cospetto di maravigliosa
città, irrigata da fiumi, cinta da côlli, maestosa di vie, teatri,<span class="pagenum"><a name="Page_493" id="Page_493">[493]</a></span>
templi e palagi, e abitata da popolo industre, dotto e belligero,
coglie questo e quel punto di veduta per ritrarre sinteticamente
in tela il complesso delle cose ammirate.</p>

<p>Peccato ch'io non possegga la tavolozza ed i colori di Massimo
d'Azeglio!</p>

<p>Ed eccomi senza quasi avvedermene entrato a parlar di pittura
e delle altre arti, argomento che si affaccia a quanti vengono
a visitare le città italiane.</p>

<h3 class="p2">XV.</h3>

<p class="pc1 lmid"><span class="smcap">Belle Arti.</span></p>

<p class="pn1">«Non ha il Piemonte un'antica successione di scuola pittorica
come altri Stati, nè perciò ha men diritto di aver luogo nella
storia della Pittura<a name="FNanchor_44_44" id="FNanchor_44_44"></a><a href="#Footnote_44_44" class="fnanchor">[44]</a>».</p>

<p>Così scrisse il Lanzi. Ma oggi Torino acquistò tali elementi di
vita artistica da gareggiare colle più illustri città sorelle, onde
stimo bene d'indagare le origini di questa sua crescente gloria.</p>

<p>Fino dal 1652 in Torino si era creata una Società di Artisti,
denominata Università di pittori, scultori ed architetti, detta
anche Compagnia di S. Luca, la quale nel 1675 cominciò ad
acquistar fama aggregandosi all'Accademia Romana dello stesso
nome. Crebbe di autorità ai tempi della Reggente Duchessa Maria
Giovanna Battista di Savoia, che nel decreto del 29 agosto 1678
la prese a proteggere in singolar modo e le assegnò sede nei
reali palagi.</p>

<p>Nel 1716 l'Accademia di scultori, pittori ed architetti ebbe
a suo uso dal Governo parecchie sale nel palazzo della R. Università,
e nel 1778 il re Vittorio Amedeo III, <i>riconoscendo le
Arti liberali altrettanto utili quanto gloriose in ogni Governo</i>, decretò
e promulgò nuovi regolamenti, fondò premi e concorsi,<span class="pagenum"><a name="Page_494" id="Page_494">[494]</a></span>
ed all'Accademia conferi il titolo di <i>Regia</i>. Nobili instituzioni, che
vennero meritamente illustrate con medaglie a bella posta coniate.</p>

<p>Le arti, trascurate poi dalla bellicosa dominazione francese, al
ritorno dei Reali di Savoia ripresero vita.</p>

<p>Nel 1821 il re Carlo Felice creò direttore della R. Accademia
Giovanni Battista Biscarra, nominandolo ad un tempo suo primo
pittore, capo e maestro delle scuole di pittura e di disegno.</p>

<p>Il Biscarra portò da Roma su le rive della Dora i severi precetti
della scuola classica e i nobili esempi del suo pennello
nel quadro il <i>Caino</i>, che adorna le pareti della nostra Accademia;
e nuovi progressi si prepararono alle Arti.</p>

<p>Nel 1833 re Carlo Alberto donò all'Accademia il palazzo che
oggi occupa nell'isolato di S. Francesco di Paola. Allora all'Accademia
fu aggiunto il titolo di Albertina, nè invano, perchè
re Carlo Alberto aperse un periodo nuovo alle arti protette,
sì per la sua munificenza, come per le felici disposizioni degli
ingegni subalpini.</p>

<h3 class="p2">XVI.</h3>

<p class="pn1">Re Carlo Alberto volle che il Piemonte fosse ad un tempo la
Macedonia e l'Attica d'Italia. Per farne la Macedonia, migliorò
ogni ordine militare e instituì nel suo palazzo l'Armeria reale.
Per farne l'Attica, agevolò ogni maniera di studi ed ampliò l'Accademia
di Belle Arti. Inoltre instituì la Reale Pinacoteca segnalata
per quadri fiamminghi. Ne fu dotto illustratore Roberto
d'Azeglio, ed ora n'è vigile direttore il suo fratello Massimo, ministro,
guerriero, scrittore ed artista: esempio unico nella storia.</p>

<p>Il munifico Re commise elette opere a chiari scultori e pittori
d'ogni terra italiana: Baruzzi, Sangiorgio, Marchesi, Fraccaroli
e Cacciatori, Hayez, Podesti, Bellosio, Camuccini, Gazzarini e
Bezzuoli; e la Reggia di Torino, emulando la Corte Medicea,
già per mezzo dell'arte cominciava la unificazione della nostra
Penisola.</p>

<p>Statue e dipinture di gran pregio decorarono templi e palazzi.
Crebbe il numero degli studiosi e crebbero le scuole; e l'Arienti<span class="pagenum"><a name="Page_495" id="Page_495">[495]</a></span>
fu da Lombardia qui chiamato a professare la pittura, e dalla
Sardegna il Marghinotti ad essere maestro nel disegno dal rilievo.</p>

<p>Invadendo ogni cosa lo spirito di riforma, entrò pure nell'Accademia
Albertina, e coi nuovi ordinamenti Re Vittorio Emanuele
II nell'anno 1856 affidò la direzione dell'Accademia al
Marchese Di Breme. Questo patrizio, cultore e zelatore tenerissimo
delle Arti Belle, acquafortista valente, consigliando l'insegnamento
<i>uno e vario</i>, volse l'animo ad infondere vita novella
nell'Accademia Albertina, <i>convinto</i>, egli dice, <i>che le accademie si
possono conservare, purchè si adattino meglio allo scopo dell'arte,
la qual cosa consiste principalmente nell'unificare l'istruzione elementare
e nel variare l'insegnamento superiore</i><a name="FNanchor_45_45" id="FNanchor_45_45"></a><a href="#Footnote_45_45" class="fnanchor">[45]</a>.</p>

<p>Uomini irradiati di bella fama vennero in essa ad ammaestrare.
Vincenzo Vela alla scuola di scoltura, Enrico Gamba a quella
di disegno, ed alle scuole di pittura Gaetano Ferri e Andrea
Gastaldi invece dell'Arienti assunto a reggere l'Accademia di
Belle Arti in Bologna. Desiderandosi inoltre a segretario dell'Accademia
chi al merito dell'arte accoppiasse i pregi della
letteratura, fu eletto a sì nobile ufficio il figlio dell'antico direttore,
Felice Biscarra, al quale, mentre va scrivendo la storia
dell'Accademia, si prepara dovizia di documenti nei lavori dei
maestri e nelle speranze degli allievi.</p>

<h3 class="p2">XVII.</h3>

<p class="pn1">Diamo un cenno degli esempi della Scuola Piemontese, che
l'Accademia Albertina può presentare a' suoi discepoli.</p>

<p>La Reale Pinacoteca, che dapprima avea sede nel Palazzo Madama,
fu, ed opportunamente, trasferita al Palazzo de' Musei,
significando così che le scienze e le arti deggiono vivere insieme
per far prosperare le nazioni.</p>

<p><span class="pagenum"><a name="Page_496" id="Page_496">[496]</a></span></p>

<p>In due stanze della Pinacoteca si ammirano molte e belle
opere antiche di artisti piemontesi, ed altre moderne nel Museo
che il Municipio apriva nel giugno del 1863 nella via Gaudenzio
Ferrari, quasi per collocarlo sotto gli auspici dell'Apelle di
Valduggia, capo della Scuola Lombarda, a cui i Valsesiani con
soscrizioni preparano in Varallo un degno monumento.</p>

<p>Nel Museo Civico sono raccolti oggetti di patria e straniera
archeologia, e monete antiche di Grecia e Roma, e delle zecche
dei Comuni e Stati italiani dal mille in poi. Vi ha preziose
reliquie medievali e un vivido acquario in cui pesci, diversi di
specie e di colore, guizzanti danno gaiezza al luogo severo. Ma
lo scopo principale di quel Museo è la Galleria moderna dei
quadri, fra i quali se ne ammirano parecchi di pennello piemontese,
come dicevami il cav. Agodino conducendomi gentilmente a visitare
le recenti opere del municipio torinese.</p>

<p>Ricordando la R. Pinacoteca e il Museo Civico, io veggo schierarsi
a me d'innanzi dallo scorcio del secolo <span class="smcap">XV</span> sino a noi gli
illustri pittori subalpini, coi quali deggionsi pur ricordare scultori
ed architetti nostri di meritata fama.</p>

<p>Primo ci si presenta in Alba, il Macrino; poi nel secolo <span class="smcap">XVI</span>
Val di Sesia si pregia dei fratelli Tanzio e di Gaudenzio Ferrari,
che ebbe comune con Raffaello la scuola e la gloria. Nel
medesimo secolo Vercelli va altera del Sodoma e del Giovenone,
e Defendente De Ferraris da Chivasso, dipinge la stupenda icona
di Ranverso. Nel secolo <span class="smcap">XVII</span> fra i vigneti del Monferrato il Moncalvo
insieme colle due figlie, protetto dalle Grazie, dipinge
madonne ed angioli; il Molineri, detto il <i>Caraccino</i>, narra col
pennello le vittorie dei nostri Duchi alla natale Savigliano, che
fu pure la culla di Giovan Angelo Dolce, di Pietro Ayres e del
lodatissimo incisore Arghinenti, allievo del celebre Porporati; e
Nizza, che mai non cesserà di essere italiana, di quei tempi
ricorda il suo Lodovico Brea. Nel secolo <span class="smcap">XVIII</span> Bernardino Galliari,
della terra di Andorno, pittor di scene egregio, emulo del Bibiena,
spargendo la sua fama in Europa, dipinge a Berlino, e
fra noi colora d'affreschi la vôlta del Palazzo dell'Accademia<span class="pagenum"><a name="Page_497" id="Page_497">[497]</a></span>
Filarmonica, e adorna il R. Teatro d'una scenica tela, segno alla
pubblica ammirazione: e il savoiardo Beaumont ritrae gloriose
pagine dell'<i>Iliade</i> e dell'<i>Eneide</i> nelle vôlte della grand'aula in
cui ammirasi l'Armeria Reale. In quel secolo le arti del dipingere
e dello scolpire, l'incisione e l'architettura lasciano ai Subalpini
grate memorie. I torinesi fratelli Collini adornano di scolture
i palazzi della Metropoli e i sotterranei di Superga, il Cignaroli
acquista nome nella pittura di paese, i fratelli Valeriani dipingono
lodatamente di affreschi il R. Palazzo di Stupinigi. Ed ecco io
veggo segnalarsi nell'architettura il Iuvara, cui deve Torino la
maestosa facciata e i due mirabili scaloni del palazzo Madama,
e l'edificio della Corte d'Appello, e Superga, e Stupinigi; e il
Conte Alfieri architetto dei tre teatri, il Regio e quelli di Carignano
e d'Angennes.</p>

<p>Non cessano ai dì nostri le splendide pruove dell'architettura
subalpina. Già ammirammo il Senatore Mosca al Ponte della
Dora. Carlo Promis e Alessandro Antonelli sono dotti maestri
dell'arte di costruire; e Domenico Ferri, architetto decoratore
de' Reali palazzi, fe' il disegno dell'edifizio destinato al primo
Parlamento del Regno d'Italia, dandogli una facciata corrispondente
alla maestà del luogo; e già si vede sorgere altero quel
monumento dell'arte nostra, mercè l'opera dell'architetto Giuseppe
Bollati. La stupenda recente stazione della Strada Ferrata in
Torino è disegno dell'ingegnere Mazzucchetti; e il torinese
conte Carlo Ceppi ottenne nel 1863 la palma fra i molti concorrenti
al disegno della facciata del duomo fiorentino, opera
da accoppiarsi al Campanile di Giotto.</p>

<p>Nel secolo nostro, oh quale miriade di splendidi ingegni mi
si presenta nell'arte, cominciando dal nizzardo G. Battista Biscarra!
Io riverente vi saluto, o Pelagio Palagi e Carlo Arienti,
o Antonio Gaggini e Vincenzo Vela. Voi, sebbene non piemontesi
di origine, siete gloria artistica della Dora, perchè foste
chiamati a ragguardevoli uffizi nella nostra Accademia.</p>

<p>Altri bei nomi mi ricorrono in mente. Il Migliara di Alessandria
fu mirabile nella pittura d'interne prospettive; Fabrizio<span class="pagenum"><a name="Page_498" id="Page_498">[498]</a></span>
Sevesi e Luigi Vacca furono frescanti e pittori scenografi di
gran valore; Francesco e Guido Gonin, Enrico e Francesco
Gamba, Gaetano Ferri, Andrea Gastaldi, Angelo Capisani,
Ferdinando Cavalieri, Pietro Ayres, Camino, Perotti, Beccaria,
Raimondi, i conti Corsi e Pastoris, e i due Felice, Cerutti e
Biscarra, sono cari nomi che spesso udimmo ripetere ed encomiare
in vari generi di pittura nelle annuali pubbliche esposizioni
di Belle Arti.</p>

<p>Nè meno della pittura più volte ammirammo nelle pubbliche
mostre l'arte statuaria di celebri professori già accennati e dei
valorosi Giovanni Albertoni, Giuseppe Dini, Scipione Cassano,
Silvestro Simonetta e Carlo Caniggia. Che più? Anche la stampa
detta <i>umoristica</i>, mostra quotidiana, vanta sulla Dora quattro
bizzarri corifei a matita, Redenti, Allis, Teja e Virginio.</p>

<p>Le glorie subalpine sono di tutta la nazione, onde il Re
e il Governo onorarono di commissioni e d'insegne cavalleresche
parecchi de' nostri artisti, e la storia segnò i loro nomi sui
nuovi allori dell'arte italiana.</p>

<h3 class="p2">XVIII.</h3>

<p class="pc1 lmid"><span class="smcap">La Societa' promotrice delle Belle Arti<br />
e il Circolo degli Artisti.</span></p>

<p class="pn1">Fra tanto fervore di nobili ingegni opportunamente nel 1842
in Torino fu costituita la Società promotrice delle Belle Arti
<i>che ha per iscopo di eccitare fra gli artisti una lodevole emulazione,
di propugnare le notizie delle loro opere, e di aiutarne lo spaccio,
acquistandone in proporzione dai fondi sociali</i>. A tal fine nella
primavera d'ogni anno essa apre una pubblica esposizione di
lavori di Belle Arti.</p>

<p>Promotore e primo presidente della Società fu il conte Cesare
di Benevello, amante e cultore appassionato della pittura, a cui
succedette altro mecenate, il marchese Ferdinando di Breme.
Promotore insieme col Benevello, e, a buon diritto, segretario<span class="pagenum"><a name="Page_499" id="Page_499">[499]</a></span>
primo di essa fu il Paravia; ed ora, sette volte rieletto, segretario
della Società è il cav. Luigi Rocca, nome gradito, che
s'incontra spesso quando in Torino si principia e s'incoraggia
un'opera buona ad onorare gl'ingegni.</p>

<p>La Società andò mutando seggio, ed ora ha stanza accanto al
Teatro Scribe, in via della Zecca, nel proprio palazzo, acconciamente
architettato dal cav. Mazzucchetti.</p>

<p>Chi desiderasse conoscere i particolari della Società narrati
con brio ed eleganza, legga le storiche pagine che Luigi Rocca
nel novembre del 1864 mandò innanzi all'<i>Album offerto a tutti
i benemeriti che contribuirono all'erezione dell'edificio per le esposizioni
di Belle Arti</i>.</p>

<p>Qui dunque si trovano gl'incoraggiamenti e gli onori di che
altre famose città italiane furono larghe agli artisti, non però
le villane gelosie e le cupe ire che in altre contrade disonestarono
le scuole dell'arte.</p>

<p>Sulla Dora non trovate, come su l'Arno, morto di ferro
un Masaccio, non un Torrigiani che d'un pugno schiaccia il
naso al Buonarroti, nè i contrasti di Baccio Bandinelli col Cellini.
Qui non si ha a lamentare, come sulle adriatiche lagune,
Andrea del Castagno che colpisce Domenico Veneziano per frodargli
il segreto della pittura ad olio; nè, come a Bologna, si
incontra un Calvart, che villanamente contristò la giovinezza del
Domenichino; nè si ha a deplorare una Elisabetta Sirani, amorosa
imitatrice di Guido Reni, morta di veleno nella verde età di
ventisei anni. Qui, come a Napoli, le ribalderie dello Spagnoletto
e del Correro non intristirono mai i seguaci dell'arte;
non si attossicarono i loro conviti, siccome avvenne al Baroccio
in Roma; nè, come a Genova, fu mai veduto per orrende gelosie
un Pellegro Piola perir di pugnale.</p>

<p>Ai cultori dell'arte divisi e discordi altrove, in Torino rispondono
cultori uniti e concordi col Circolo degli Artisti, unico in
Italia.</p>

<p>Torino ha l'Accademia Filarmonica e la Filodrammatica, la
Società del Tiro a segno, la Società Ginnastica, la Ippica, quella<span class="pagenum"><a name="Page_500" id="Page_500">[500]</a></span>
dei Pattinatori, e quelle dei Canottieri, instituzioni dilette ed
utili, ma fra queste la più fiorente è il Circolo degli Artisti.</p>

<p>Nel 1854 il cav. Felice Biscarra, tornato da un viaggio per
l'Europa, narrò all'avvocato Luigi Rocca e ad altri eletti amici
la soddisfazione da lui provata nel visitare in lontane regioni i
Circoli degli Artisti, e quelli in ispecie di Brusselle e di Ginevra.</p>

<p>Sorse il desiderio di vedere sì bella ed utile instituzione anche
in Piemonte, imperocchè le nobili idee fra questo popolo si volgono
in atto con rara e pronta felicità, al pari de' semi che
sparsi in terreno acconcio non tardano a germogliare, fiorire e
dare frutti abbondanti.</p>

<p>Il Biscarra e il Rocca applicarono tosto la mente a comporre
gli statuti tratti da quelli del Belgio con altri più adatti all'indole
nostra, e fu dato principio con venti soci alla novella
instituzione del Circolo che proseguì con ottanta, e, costituitasi
con cento e venti, giunse ad avere ottocento fratelli adunati sotto
il libero stendardo delle Belle Arti.</p>

<p>Il Circolo degli Artisti è presieduto dal Comm. Galvagno,
uomo di probità antica; e trovasi in via Bogino nel magnifico
palazzo Graneri, ora del generale Sonnaz, l'eroe di Montebello.</p>

<p>Quivi sono frequenti le adunanze con musiche e balli e con
mostre di Belle Arti; e non ha guari, nella sera del 16 novembre
1865, il Circolo fra canti e suoni accoglieva festosamente
il Re e la Regina di Portogallo insieme colla nostra Real Famiglia
nella memorabile aula, ove ai tempi di Vittorio Amedeo II, fu
celebrata la pace conclusa tra Francia e Piemonte, con banchetto
splendidissimo, a cui sedevano i marescialli francesi e il
Principe Eugenio di Savoia.</p>

<p>Il biondo Re lusitano, che amorosamente coltiva la musica
e la pittura, e che lasciò in Torino ricordi grati del suo patrocinio
agli artisti italiani, volle cortesemente dichiararsi fratello
di quella artistica famiglia, e porre fra i soci il suo nome,
fulgida gemma alla corona del Circolo, onde prova il Piemonte
che qui la concordia civile preparò l'alleanza degli artisti insieme
coll'unità nazionale.</p>

<p><span class="pagenum"><a name="Page_501" id="Page_501">[501]</a></span></p>

<h3 class="p2">XIX.</h3>

<p class="pc1 lmid"><span class="smcap">Arte e Patria.</span></p>

<p class="pn1">Non lascerò così grato argomento senza prima far cenno che
l'Arte, considerata nel complesso de' suoi attributi, qui spesso
rappresentò i destini della patria, e li preparò talvolta.</p>

<p>L'Architettura dai Cesari di Roma ad Emanuele Filiberto ricorda
gli avvenimenti di sei tempi diversi nel turrito edifizio
Augustale, il quale, ristaurato dal Municipio, spiccherà venerando,
abbattute le case che ne impedivano la vista. L'Architettura
narra i fasti e i lutti della stirpe Sabauda e del Piemonte,
additandoci la Reggia e i reali Castelli e il Palazzo Carignano,
culla di Carlo Alberto e del Parlamento del Regno italico. Essa,
guidandoci al ponte di pietra a cinque archi onde si varca il
Po, c'invita a salutare in cima ai côlli torinesi la Basilica di
Superga, dedicata a Maria, sepoltura dei nostri Re. Quel tempio,
architettato dal Juvara, è monumento di vittoria nazionale,
eretto da Vittorio Amedeo II in ringraziamento a Dio per aver
liberato questo combattuto paese dall'insolenza forastiera.</p>

<p>Guardando a Superga, ripetiamo esultanti colla Debora del
Piemonte, Giulia Colombini:</p>

<p class="ppi6 p1">
«Oh! salve dal tuo côlle<br />
Di patria indipendenza alto trofeo!<br />
.&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; .&nbsp;&nbsp; <br />
Tu il sorriso del ciel sui brandi nostri,<br />
Tu il prodigio d'amor Micca ci mostri.<br />
Sul vinto baluardo<br />
Spiegava lo stendardo<br />
Il Francese guerrier: l'ardito esempio<br />
Cento seguiano e cento;<br />
Ma, nuovo Curzio, nel fatal momento<br />
Diede il suo capo il Gran Biellese, e volle<br />
Sè stesso per la patria in sacramento;<br />
<span class="pagenum"><a name="Page_502" id="Page_502">[502]</a></span>Scoppiò l'accesa polve, e glorïoso<br />
<span class="smcap">Micca</span> su mille eroi tomba si aderse.<br />
Oh viva eterno! E laude a te che, sperse<br />
L'armi Franche, o <span class="smcap">Amedeo</span>, vittorïoso<br />
Innalzasti sul monte<br />
Simbolo di salvezza, ara al Piemonte!»</p>

<p class="p1">Colla Basilica di Superga la Monarchia Sabauda ringrazia Iddio
in vetta ai côlli torinesi; e alle loro falde il popolo subalpino
lo ringrazia nel tempio della Gran Madre di Dio.</p>

<p>Quella chiesa, edificata col disegno del Bonsignore, ricorda
il Panteon di Roma e il tempio del Canova in Possagno. Benchè
posta sovra alto basamento con pronao grandioso ed ardito,
trovasi oppressa dalle colline circostanti, ma nella mia mente
quella chiesa prende gigantesche proporzioni, e dai côlli si eleva
sfavillante d'insolito splendore, quando ricordo essere stata
costruita per volo del Corpo Decurionale Torinese (1818), dopo
il ritorno della stirpe Sabauda dalla Sardegna al Piemonte. Fra
le colonne del tempio circolare ricordo le feste cittadine al
cessare della gallica dominazione, e il solenne ingresso in Torino
di Vittorio Emanuele I, addì 20 maggio 1814. Alla erezione
di quella chiesa esultò il Piemonte, che vide restituita la dignità
nazionale a queste regioni, riacquistando la dinastia di
que' Principi che per otto secoli n'erano stati i reggitori e i
padri, educando il popolo alle armi ed alle industrie, e a mantenersi
libero dal giogo straniero.</p>

<p>L'arte statuaria con maggiore evidenza ci narrò i fasti della
patria effigiandone gli eroi.</p>

<p>Non è stata felice nel ritrarre in bronzo e in marmo il Conte
Verde; ma felice e gloriosa oltre ogni dire fu rappresentando
nella Piazza San Carlo il Duca Emanuele Filiberto, che, vinta la
battaglia di S. Quintino e firmato il trattato di Château-Cambrésis,
entra in Torino vindice e stabilitore della sua schiatta, e,
riposta la spada, interamente si dà ad ordinare il governo civile.
La statua equestre in bronzo, e la battaglia e il trattato
scolpiti in altorilievo nel piedistallo compongono il monumento
principale della città per concetto e bellezza d'arte.</p>

<p><span class="pagenum"><a name="Page_503" id="Page_503">[503]</a></span></p>

<p>Il bolognese Salvatore Muzzi, perito negli studi dell'arte e
noto per affettuosi libri di letteratura educativa, spesso mi era
compagno nel 1863, mentre per le vie di Torino andavo notando
le cose più degne di ricordo.</p>

<p>Un dì, dalla statua equestre di Emanuele Filiberto andammo
insieme ad ammirare quella pure in bronzo del Re Carlo Alberto
nella piazza dallo stesso Re intitolata. Girammo intorno al grandioso
monumento di granito e di bronzo, ricco di statue e storiati
bassorilievi, da cui sorge sul destriero di battaglia l'augusto
martire dell'indipendenza italiana, col brando sguainato, in atto
di capitanare l'esercito nelle pugne nazionali.</p>

<p>Io osservava che meglio delle attillate divise militari d'oggidì
si affanno alle scolture le antiche armature e i larghi paludamenti;
e consideravo che i bassorilievi di quel monumento con
militari in tunica e borghesi in abito di rispetto non sono tanto
ammirati. Il Muzzi non poteva farsi apologista di questa parte
dell'opera; ma notava come l'artista abbia tenuto assai depressi
i quattro storici bassorilievi, ed abbia saputo ad un tempo trattarli
per modo che tutto vi si legge bene, anco esposti all'ombra,
anche nell'ora del tramonto: e se non potea difendere che l'artefice
avesse frammisto la realtà dei quattro soldati di tutto tondo
alle quattro donne simboliche assise sul secondo piano del monumento,
osservava, come ad una ad una le otto statue ornamentali
siano veramente assai belle, e degne dell'artista che
le concepì e plasticò, sicchè le bellezze de' modelli sono trasfuse
nel bronzo.</p>

<p>Levandomi dalle controversie dell'arte al concetto incarnato
nelle due statue equestri, io salutai col Muzzi in piazza San
Carlo il Genio della Stirpe Sabauda che, ricuperata la signoria
degli Stati aviti, ripone la spada nel fodero per attendere alle
imprese di pace, e nella piazza Carlo Alberto salutai lo stesso
Genio cavalleresco, che, pronto all'invito degl'Italiani, torna
a sguainare la spada, già gloriosa in S. Quintino, per dare
libertà e potenza a tutta la nazione.</p>

<p>Era conveniente che il medesimo artefice dovesse interpretare<span class="pagenum"><a name="Page_504" id="Page_504">[504]</a></span>
e significare nel bronzo la duplice impresa di quel Genio guerriero
e legislatore. L'insigne artefice fu l'italiano Marochetti.</p>

<p>Altri monumenti per le piazze e nelle vie ci ricordano i fatti
generosi de' Principi e del popolo. Nella facciata del Palazzo
municipale veggonsi le statue marmoree del Principe Eugenio
di Savoia e del Duca Ferdinando di Genova, scolpite dal
Simonetta e dal Dini, e donate dal banchiere Mestrallet, degne
di lode, comechè alcuni le notassero di soverchio movimento,
quasi fossero simulacri d'artisti ginnastici. Innanzi al mastio dell'antica
cittadella di Torino ci si presenta Pietro Micca, statua in
bronzo modellata dal Cassano, degno allievo del Vela; in cospetto
al Palazzo Carignano, già seggio del Parlamento, l'Albertoni ci
addita una sua applaudita scultura, Vincenzo Gioberti, colà
collocato come esempio e scuola agli oratori della patria; e nella
piazza Castello v'ha l'Alfiere del Vela, che, stringendo il patrio
vessillo nella sinistra, e la spada colla mano destra, dal Palazzo
Madama guarda a Doragrossa: profetico dono dei Milanesi all'Esercito
Sardo, il dì 15 gennaio 1857.</p>

<p>Se pei verdi viali saliamo al pubblico giardino, detto dei
<i>Ripari</i>, quattro sculture di marmo ci empiono l'animo di civili
e guerresche memorie. Ci si mostrano Guglielmo Pepe che varca
il Po, bel lavoro del professore Butti, ed Eusebio Bava, vincitore
a Goito, opera dell'Albertoni. Le statue dei due valorosi capitani
sembrano erette sul medesimo poggio dei Ripari per celebrare
l'unione degli eserciti di Napoli e del Piemonte nelle
battaglie nazionali. Chi non ammira colà i due marmi animati
dal Vela? Nell'uno è onorato il Manin, il veneto cittadino che,
repubblicano di origine, con vivo accorgimento riconobbe e riverì
nella monarchia di Savoia l'unica salute della presente Italia;
nell'altro marmo è onorato Cesare Balbo che meditabondo tiene
la mano sul rinomato suo libro <i>Delle Speranze d'Italia</i>. Visitatori
del grand'uomo, non rompete con vane ciance il nobile corso
de' suoi pensieri. Egli è assorto in gravi meditazioni. Inchinatelo
tacendo, e andate oltre.</p>

<p>Dai fioriti viali dei Ripari trasportiamoci fra gl'incensi degli<span class="pagenum"><a name="Page_505" id="Page_505">[505]</a></span>
altari nella Chiesa della Consolata che ricorda Ardoino, l'infelice
re d'Italia, in una cappella da lui eretta.</p>

<p>Nel 31 luglio di quest'anno entrai in quel tempio mentre il
cielo abbuiatosi turbinava, e, piovendo a dirotta, il vento dalle
finestre aperte spingeva l'acquazzone contro le marmoree colonne
del Santuario. Una musica soavissima si diffuse, e parve colla
virtù dei suoni rasserenare la scompigliata natura. Era il nostro
celebrato Marini che sonava l'organo maraviglioso del tempio.
Egli toccando maestrevolmente colle magiche dita i tasti dell'organo
crea subite armonie ispirate dall'affetto del cuore e dalla maestà
della religione.</p>

<p>Una vivida luce tornò a rallegrare il cielo e la chiesa; l'incantevole
musicista coi suoni ora imitando il canto degli usignuoli
traea il mio spirito a pregare in fondo ad una selva, ed ora
imitando i flebili rintocchi della campana mi ricordava in sul
vespero l'<i>Ave Maria</i> del villaggio. Così mentre il Marini in varie
guise svegliava il sentimento della preghiera, io mi era prostrato
presso la cappella semicircolare dove stanno le marmoree statue
delle due regine genuflesse, Maria Teresa e Maria Adelaide, che
si amarono in vita e che compiante morirono quasi ad un tempo
nel gennaio 1855.</p>

<p>Un angelo colle ali spiegate tiene sospese due corone sul capo
delle auguste donne che innanzi al Santuario di nostra Donna
Consolatrice invocano la concordia e la prosperità sulla Reggia
e su l'Italia.</p>

<p>Le due statue, opera del Vela, sono capolavori dell'arte moderna
e gloriosi monumenti di quel prodigioso Santuario, da
cui mi allontano per farmi alla Cattedrale di S. Giovanni eretta
da Baccio Pontelli o da Meo del Caprino sugli avanzi di tre
chiese antichissime.</p>

<p>Spesso ritorno alla Cattedrale, ma non a ricordare la bandiera
musulmana e il vessillo colla Croce di Savoia insieme sventolanti
innanzi alla SS. Sindone per ringraziare il Dio delle vittorie
nella oppugnazione di Sebastopoli. Se lo spettacolo delle due
bandiere, al quale assistemmo nel 1855, fosse avvenuto nel 1578,<span class="pagenum"><a name="Page_506" id="Page_506">[506]</a></span>
quando dal prossimo vicolo, ove abitava Torquato Tasso, più
volte vi sarà andato devotamente a chiedere inspirazioni dal
funebre Sudario di Cristo, oh! senza dubbio l'epico cantore delle
Crociate sarebbe uscito dalla chiesa indispettito, per recarsi a
disfogare il cristiano suo sdegno nella prossima casa che abitò
pochi mesi, consacrandola per tutti i secoli!</p>

<p>Io vi ritorno per salire alla Cappella circolare della Sindone,
ardimentosa struttura del Guarini, dal cui pinnacolo piove la
mesta luce a illuminare quel regale recinto. Quivi intorno
all'urna contenente il Sudario di Cristo morto sono monumenti
e simulacri d'insigni uomini di Casa Savoia: quivi lo scultore
Marchesi ornò il sepolcro di Emanuele Filiberto, il Cacciatori
quello di Amedeo VIII, il Fraccaroli quello di Carlo Emanuele II,
e il Gaggini quello del Principe Tommaso.</p>

<p>Bella gara artistici per onorare la memoria di grandi uomini
trapassati! Bell'effetto ottico di que' massi bianchi figurati su
que' fondi di nero marmo!</p>

<p>A un lato, dentro nicchia di ricco ornamento, fra colonne
di marmo nero con capitelli corinzii dorati, non possiamo
guardare, senza esserne commossi, la statua della regina Maria
Adelaide, augusta moglie del Re d'Italia Vittorio Emanuele II.
Il ligure artista Revelli scolpivala seduta, in bianco marmo da
lui animato, poi la seguiva nella beatitudine de' buoni.</p>

<p>Non meno della Scoltura fra noi piacquesi egregiamente la
Pittura di ritrarre patrii soggetti. Splendido esempio ne trovai
in Savigliano, nella città ch'ebbe la prima tipografia del Piemonte,
portatavi dal tedesco Giovanni Glim nel 1470.</p>

<p>Colà il Molineri detto il <i>Caraccino</i> nella vasta sala del palazzo,
già ducale, ora del marchese Taffini, immaginò sei grandi
arazzi pendenti dai balaustri d'un cortile rettangolare. Negli
arazzi dipinse le geste militari, e nel cielo aperto l'apoteosi
del Duca Vittorio Amedeo I, figlio di Carlo Emanuele I, la cui
effigie vedesi sovra la porta della sala. Nell'apoteosi intorno al
carro della Vittoria scorgonsi le quattordici lettere componenti
il nome di Vittorio Amedeo sostenute vagamente da angioletti;<span class="pagenum"><a name="Page_507" id="Page_507">[507]</a></span>
e ne' guasti caratteri de' cartelli si scoprono iscrizioni latine sotto
città e fortezze diverse; e servono a indicare i loro nomi insieme
cogli stemmi corrispondenti, non già <i>i fatti d'armi e le imprese
rappresentate su quelle mura</i>, come opinò il Napione illustrando
quei dipinti.</p>

<p>Gli affreschi della Sala Taffini sono l'ultima e la principale
opera di Giovanni Antonio Molineri. Al pari di lui altri valenti
dipintori nel suolo subalpino colorarono le imprese eroiche della
patria, e volentieri andrei accennando i loro lodati lavori sparsi
nella città, se non mi sentissi tratto nel palazzo reale a contemplare
più che altrove convenute le Arti belle a illustrare i
politici accorgimenti e le virtù guerresche e civili degli Italiani.</p>

<h3 class="p2">XX.</h3>

<p class="pc1 lmid"><span class="smcap">La Reggia.</span></p>

<p class="pn1">Entrati nel palazzo dei Re d'Italia, l'animo nostro è compreso
di maraviglia salendo il maestoso scalone di bianchi marmi, che
per doppio ordine di gradini mette ai regali appartamenti.</p>

<p>Diverse belle statue ricordano illustri nomi: il Conte di
Carmagnola, lavoro del Dini, il Principe Tommaso, scoltura
dell'Albertoni, e Re Carlo Alberto, statua del Vela, rimpetto
ad una nicchia vuota, che aspetta dal Varni quella di Emanuele
Filiberto.</p>

<p>Nei quattro campi laterali allo scalone veggonsi dipinti ad
olio quattro quadri, ne' quali sfavilla la mente italiana.</p>

<p>In uno de' campi Gaetano Ferri rappresentò il matrimonio di
Adelaide Contessa di Torino con Oddone di Savoia. Presso a
quello il Gastaldi dipinse Tommaso I, che concede carte di
libertà a parecchi Comuni dello Stato. Di rincontro a questo
quadro Enrico Gamba, l'autore dei <i>Funerali di Tiziano</i>, ritrasse
il magnanimo Carlo Emanuele I, il quale, per vendicare la
indipendenza d'Italia, pronto alle battaglie, sdegnosamente restituisce
a Don Luigi Cajetano, ambasciatore di Spagna, il Toson<span class="pagenum"><a name="Page_508" id="Page_508">[508]</a></span>
d'oro, e gli ordina di partire nel termine di ventiquattro ore.
Nel quarto campo il Bertini ritrasse nella villa del Parco presso
Torino Filippo d'Este che presenta Torquato Tasso al Duca Emanuele
Filiberto, il quale graziosamente lo accoglie fra personaggi
delle Corti di Savoia e d'Este, e della Repubblica di Venezia.</p>

<p>Ebbi un dì la grata ventura di rivedere la tela del Bertini
mentre un bel raggio di sole vividamente illuminava il mesto
volto del poeta a cui stringe amorevolmente le mani Emanuele
Filiberto, in segno del patrocinio onde i Principi di Savoia sempre
furono larghi verso nobili ingegni.</p>

<p>Levando gli occhi dal Tasso vidi irradiata nella volta l'apoteosi
di Carlo Alberto, affresco dal Morgari; e guardando attentamente
allo scalone e all'atrio, comechè spaziosi, mi sembrarono angusti
a tanta dovizia ivi accolta di sculture e di dipinti.</p>

<p>Entrato nei reali appartamenti saluto l'Hayez che in ampia tela
pennelleggiò la sete tormentosa dei Crociati presso Gerusalemme,
ed il Podesti nel <i>Giudizio di Salomone</i>. Quindi errando di sala
in sala fra arazzi di antica fabbrica piemontese, fra madreperle
e fra maioliche del Giappone e di Sèvres, fra vasi di malachite
e lavori di tarsia, fra dorature ed intagli di ogni maniera in
legno, e fra bianche colonne di marmo coi dorati capitelli
corinzii, oh! spesse volte mi è dolce fra tanta luce venerare
l'Arte e la Patria.</p>

<p>Re Carlo Alberto volle che l'Arte fosse messaggiera del
risorgimento d'Italia, e nel 1845 commetteva al lombardo
Carlo Arienti di rappresentare in una tela, da collocarsi nella
sala de' Paggi, la Cacciata del Barbarossa da Alessandria. L'Arienti
nell'opera commessagli pel regale palazzo sè medesimo dipinse
vestito da popolano nell'atto di lanciare una pietra contro
il barbaro Federico; e in tal guisa l'inclito professore dell'Accademia
Albertina diceva a' suoi colleghi che gli artisti deggiono
suscitare, e all'uopo anco eseguire le difficili imprese per la patria.</p>

<p>La commissione data all'Arienti nel 1845 era il primo squillo
delle prossime battaglie nazionali; e nel 1850 quando si lamentavano
le recenti sventure dell'Italia caduta nella battaglia di<span class="pagenum"><a name="Page_509" id="Page_509">[509]</a></span>
Novara, ed erano assai dubbie le speranze del nostro avvenire, Re
Vittorio Emanuele II nella pubblica mostra di Belle Arti al Castello
del Valentino, a far manifesta la perseveranza della sua fede
politica, avendo a' fianchi il Presidente del Consiglio de' Ministri e
sommo artista, Massimo d'Azeglio, per aggiungere decoro alla
Reggia acquistava il quadro di Felice Biscarra rappresentante
Cola da Rienzo che parla di libertà al popolo di Roma; e quindi
acquistava pure, ad ornare il Reale Palazzo, la tela di Gaetano
Ferri che ritrae il lutto del Piemonte per la morte di Carlo
Alberto, quadro che all'autore valse il premio della medaglia
d'oro nell'Esposizione di Parigi del 1855. Lo stesso magnanimo
Re nel 1858 accogliendo ospitalmente nella Reggia la tela del
Gastaldi, in cui è raffigurato il Barbarossa vinto a Legnano,
si apparecchiava all'eroica impresa, per cui avrebbe veduto i
nipoti del Barbarossa vinti e scombuiati fuggire dai poggi di
Solferino.</p>

<p>Andiamo a visitare le stanze regali, e vedremo l'amore del
Bello espresso da ingegni valenti e forti di patria carità. Quivi
si veggono in quattro quadri di Massimo D'Azeglio le imprese
del conte Verde, di Amedeo VII e di Emanuele Filiberto;
Vittorio Amedeo II, re di Sicilia, che sale alle pittoresche
rovine di Taormina, mentre vaghissime donne gli offrono
corone di fiori. Si piange la morte di Carlo Alberto effigiata
da Francesco Gonin, e si ammirano i busti in marmo del
nostro Re, del suo Genitore e delle figlie, lodate sculture del
Varni; e, a sempre più dimostrare che la Reggia Sabauda
fu ognora ospitale agli alti ingegni, la fulgida galleria, ove il
Monarca imbandisce i solenni conviti, è riccamente adorna di
cinquantaquattro ritratti di uomini illustri del Piemonte, fra i
quali in particolar modo io amo inchinare il Maestro delle sentenze,
figlio d'una lavandaia di Lomellogno, Pietro Lombardo.</p>

<p>Al reale palazzo mancava la facciata corrispondente, ma non
tarderà a cominciarsi il desiderato lavoro secondo il disegno di
Domenico Ferri, che la modellò, stando allo stile barocco della
Reggia, però ingentilendolo maestrevolmente.</p>

<p><span class="pagenum"><a name="Page_510" id="Page_510">[510]</a></span></p>

<p>La facciata abbonderà di marmi e graniti con pilastri e balaustri,
e con quattro giganti colonne scanalate di ordine ionico composito,
che s'innalzeranno sino al ballatoio del secondo piano.</p>

<p>Per compiere la facciata con un concetto degno della Reggia
e del popolo italiano, torna bene il ricordare quanto proponeva
il conte Oprandino Arrivabene nel febbraio del 1863<a name="FNanchor_46_46" id="FNanchor_46_46"></a><a href="#Footnote_46_46" class="fnanchor">[46]</a>.</p>

<p>Egli proponeva, che il bellissimo Alfiere del Vela fosse trasferito
ad uno dei lati innanzi alla Reggia, e che gli si mettesse di
rimpetto la statua di Alessandro Lamarmora, lo strenuo institutore
dei Bersaglieri. Questo concetto è bello artisticamente, come
con acconcie parole dimostra l'Arrivabene; ed io aggiungerò
che quelle due statue rappresenterebbero l'esercito italiano, fedele
custode della memorabile reggia, da cui uscirono armati
i destini d'Italia.</p>

<h3 class="p2">XXI.</h3>

<p class="pn1">L'augusta Torino, sede delle arti della guerra e della pace,
strenua maestra di ordini civili, operò l'alleanza politica delle
altre provincie italiane con sè, intorno allo scettro della Monarchia
Sabauda.</p>

<p>Dopo la fatale iattura di Novara, da ogni parte convenivano
in Piemonte gli esuli nostri fratelli, che col senno e colla spada
eransi resi degni di riverenza e d'amore. Accolti sulle rive della
Dora, in questo unico santuario di libera italianità, trovarono
salubre il clima, quieto ed onesto il vivere, forte e liberale il
Governo, non mai turbato da popolari tumulti. A tutti fu dato
ospizio, ed a parecchi non mancarono agi e cariche luminose.</p>

<p>Lo spirito di carità levato al più alto grado qui cominciò la
unione politica degli Italiani, che fu poi mirabilmente sancita
coi trionfi di Palestro e di S. Martino, capitanati dal magnanimo
Re Vittorio Emanuele II, e colle ardite imprese del Leone di
Caprera.</p>

<p><span class="pagenum"><a name="Page_511" id="Page_511">[511]</a></span></p>

<p>Le Camere legislative, concordi al senno del Conte Camillo
Cavour, decretarono che Roma fosse la futura metropoli del
Regno d'Italia; onde opportunamente nel 4 agosto del 1861
Achille Mauri dettava il seguente sonetto</p>

<p class="pc1"><span class="smcap">A Torino.</span></p>

<p class="pp6h p1">«Se pur fia che le fauste itale sorti<br />
Tocchino alfine il sospirato segno,<br />
E un ultimo trionfo a Roma porti<br />
L'augusto seggio del novello regno;</p>
<p class="pp6h">«Nobil loco, Torino, e di te degno<br />
Sempre otterrai fra le città consorti,<br />
E andrai chiara per l'armi e per l'ingegno,<br />
Per maturi consigli e l'opre forti.</p>
<p class="pp6h">«Nè Italia coprirà di turpe oblìo<br />
I decenni tuoi vanti, e il largheggiato<br />
A' raminghi suoi figli ospizio pio;</p>
<p class="pp6h">«Ma grata al tuo Camillo, e a quanti il senno<br />
E il cor con lui le offrian, del gran conato<br />
Dirà che i primi onori a te si denno».</p>

<h3 class="p2">XXII.</h3>

<p class="pn1">Fu caro spettacolo l'affratellarsi degli Italiani più chiari in
armi, scienze ed arti qui dove Vittorio Alfieri apriva la nuova
nostra civiltà, e la svolsero Gioberti, Balbo ed Azeglio, e donde
la mente di Cavour ci condusse presso alla meta sospirata.</p>

<p>Più volte vidi rinnovarsi la concordia cittadina intorno agli
autorevoli Buoncompagni, Berti e Capriolo, e nelle sale del
Peruzzi e del Paleocapa. Ma più spiccatamente ammirai la felice
fusione degli Italiani d'ogni provincia in due case di Doragrossa.</p>

<p>Nel fondo di quella via ad occidente presso la piazza dello
Statuto abita Pasquale Mancini, il sacerdote di Temide, che
allegra l'austerità degli studi col sereno verso di Laura Beatrice,
sua consorte e musa.</p>

<p><span class="pagenum"><a name="Page_512" id="Page_512">[512]</a></span></p>

<p>La casa di lui è santuario di gloriose memorie onorate dall'arte.
Nella maggior sala v'ha un bel quadro di paese dello Smargiassi,
e su tela è rappresentata la sposa del volontario, corso alle
battaglie nazionali. V'ha il busto in marmo di Guglielmo Pepe,
scoltura del Butti, e il ritratto di Giuseppe Garibaldi, lavoro
della signora Mancini, poetessa e pittrice. Colà più volte ho
veduto fra canti e suoni festosamente raccolti in serali adunanze
ministri, senatori e deputati, professori ed artisti ed
ornate donne di ogni terra italiana. Due bionde figlie del Mancini,
che hanno spontaneo il verso, recitavano rime accese di amor
patrio, e un'altra, non meno poetica, faceva agevolmente scorrere
le dita su le corde dell'arpa, come se intrecciasse gigli e rose
tra fila d'oro, e, traendo armoniosi concenti, l'inspirata donzella
sembrava colle musiche celebrare nella casa paterna il consorzio
della scienza e delle grazie, e la italica fratellanza.</p>

<p>In mezzo alla via di Doragrossa, sopra i due archi che mettono
alla Piazza del Municipio, abita il Conte Federico Sclopis, ministro
ben degno di essere consultato nei gravi momenti della patria.
Vigile propugnatore dei diritti della natale sua città, egli vive
accosto al palazzo municipale e di rincontro al sito in cui sorgeva
la torre sormontata dal simbolico toro di bronzo. Nelle
sere apriva spesso le ospitali sale, in cui era ammirata per
coltura e cortesi modi la consorte del conte, Isabella Avogadro,
gemma della mia Novara. Stavano a lei dintorno dame,
cavalieri, letterati ed artisti; ed ella aveva per tutti parole soavi,
assisa in serici guanciali presso un tavolino su cui olezzavano
fiori di ogni sorta fra eleganti volumi di opere italiane e francesi.</p>

<p>Ricordo di avere colà incontrato una eloquente donna dell'Arno,
che in suo cuore non vede Italia se non a Firenze; e la incontrai
presso una duchessa di Roma, che non accorgerassi, diceva, dell'unità
italiana, finchè Vittorio Emanuele non salga trionfante in
Campidoglio. Alcune volte vi trovai una principessa di Napoli,
nobile di aspetto e di modi, e più ancora d'ingegno e di cuore;
e spesso tre illustri subalpini, il generale Cavalli, il professore
Ricotti e lo scultore Albertoni, tre fidi amici di casa Sclopis,<span class="pagenum"><a name="Page_513" id="Page_513">[513]</a></span>
che in quella adunanza rappresentavano le armi e le arti, e
la storia che ne registra i maravigliosi trionfi. In una tavola
delle adorne pareti due vaghi angioletti di Gaudenzio Ferrari
parevano scesi di cielo a benedire la concordia italiana.</p>

<p>Così un Napoletano ed un Piemontese, ambidue celebrati giureconsulti
e uomini di Stato, accoglievano a lieto consorzio il fiore
degli Italiani.</p>

<p>Ahi, fu turbata la serenità delle feste subalpine!</p>

<h3 class="p2">XXIII.</h3>

<p class="pc1 lmid"><span class="smcap">Il Piemontesismo.</span></p>

<p class="p1">Poichè a guisa di sponsalizie furono celebrate con desinari,
musiche e danze le annessioni delle redente provincie italiane
al Piemonte, cominciarono i domestici rancori.</p>

<p>Fu proclamato troppo il benefizio de' Subalpini al resto d'Italia,
perchè i beneficati per solito sentono più il peso che l'affetto
della gratitudine. Inoltre, vinta la tirannide tedesca e la borbonica,
sembrò ad alcuni nuovo giogo sobbarcarsi alle nostre
leggi, e soverchio il numero degli ufficiali piemontesi mandati
a reggere le provincie annesse.</p>

<p>«Nè ciò dee far maraviglia (uso le parole non sospette di
Marco Minghetti), poichè il Piemonte avendo avuto per dieci
anni una costituzione libera, le sue leggi erano improntate di
spiriti liberali e progressivi; ed inoltre essendo stato autore e
guida del rinnovamento, le sue leggi dovevano avere una preminenza
inevitabile, quand'anche nelle parti, che risguardassero
l'amministrazione, potessero essere meno acconcie. Così era nella
natura delle cose che per applicarle s'invitassero uomini da
lunga pezza assuefatti a libertà, e di tempra maschia e severa,
siccome sono gli abitatori del Piemonte»<a name="FNanchor_47_47" id="FNanchor_47_47"></a><a href="#Footnote_47_47" class="fnanchor">[47]</a>.</p>
<p><span class="pagenum"><a name="Page_514" id="Page_514">[514]</a></span></p>
<p>A poco a poco si andò dilatando la malattia delle menti detta
<i>Piemontesismo</i>, chimerico <i>cholèra-morbus</i> della politica italiana.</p>

<p>I nuovi venuti immaginarono il Piemontesismo, più di coloro
che esuli, stanziando fra noi da lungo tempo, si erano omai
addomesticati alle usanze nostre.</p>

<p>Gli Italiani del mezzogiorno trovarono incresciose le nebbie
e le nevi di Torino, e sospiravano i soli, gli aranci e la perenne
primavera di Napoli e di Palermo. I Toscani e i cittadini della
Emilia trovarono troppo compassata e gelida la realtà del nostro
vivere, e preferendo la ideale voluttà delle arti, invocavano le
loggie dell'Orgagna e le torri di Giotto, i prodigi di Michelangelo
e di Raffaello, e le glorie della scuola bolognese.</p>

<p>Di poi si andò accagionando il Piemontesismo di tutti i malanni
del mondo. Se freddo era il verno, caldo l'estate, se ne accusava
il mal clima del Piemonte. Lo accusavano delle malattie
e delle cure, che, mortali anch'essi, soffrivano talvolta gli onorevoli
Deputati, e taluni maledicevano alla cucina de' Subalpini
quando mai nel mattino non trovassero ben acconciati i maccheroni
ben cotte le costolette nel caffè del Cambio, ove per
solito adunavansi per disporre lo stomaco alla eloquenza parlamentare.</p>

<p>Fu dichiarata Torino benemerita per il suo passato, ma non
più comportabile il Piemontesismo, che dal fondo della Penisola
costringeva molti a salire sin qui per toccare il seggio del
Governo e attingere alla sorgente della vita pubblica.</p>

<p>In tale stato di cose indarno ripetevasi che in Torino non
il Piemonte governava, ma l'Italia coi Deputati ed i Ministri
delle diverse provincie. Non giovava più rammentare che
durò due secoli in Pavia il Regno Longobardo, divenuto
quasi nazionale, senza trasferire il suo seggio in sito più centrale,
come a Benevento, e senza i telegrafi, le strade di ferro
e gli altri benefizi della civiltà presente. Era inutile ricordare
che il Regno d'Italia appiè dell'Alpi fu fondato dai marchesi di
Ivrea, il cui sangue scorre nelle vene del Monarca, che potè
adempiere il voto di tanti secoli e di tanti martiri; e che pieno<span class="pagenum"><a name="Page_515" id="Page_515">[515]</a></span>
di pericoli era divellere il seggio della monarchia dal granito
alpigiano, in cui antico è l'omaggio ai Reali di Savoia.</p>

<p>Si compia l'opera dell'unità italiana dove si è con tanto senno
preparata e condotta a buon segno. Con le contese ed i gravi
dispendi del trasferimento non si turbi, nè s'indebolisca lo Stato
già fiacco per le miserie del pubblico erario. Non s'incorra negli
errori dell'Impero latino, che decadde dalla pristina grandezza,
spostando il seggio dal Tebro al Bosforo, sicchè, non cessando
i travagli del trasferimento, l'Italia imperiale fu</p>

<p class="ppi6 p1">«.&nbsp; .&nbsp; .&nbsp;simigliante a quella inferma<br />
Che non può trovar posa in su le piume,<br />
Ma con dar volta suo dolore scherma»<a name="FNanchor_48_48" id="FNanchor_48_48"></a><a href="#Footnote_48_48" class="fnanchor">[48]</a>.</p>

<p class="p1">Fortifichiamoci rinvigorendo il trono sabaudo, principio di
nostra salute, nella valle del Po, in cui più volte colle armi si
decisero le nostre sorti, se pur non vogliasi un'Italia senza il
Piemonte, com'era ai tempi delle battaglie di Annibale sul Trasimeno
e a Canne, accennate nella militare concione dell'oratore e
generale Cialdini, e come, forse opportunamente ai suoi fini, la
descrive Napoleone III narrando la vita di Giulio Cesare.</p>

<p>Non gradivano tali ragioni, nè poi gli argomenti de' senatori
Sclopis, Ricotti, Cadorna e Revel, e dei deputati Berti, Crispi,
Chiaves e Coppino, e di altri uomini assennati.</p>

<p>Il Ministero Minghetti-Peruzzi, valendosi del Pepoli a messaggio
ed interprete, nel silenzio diplomatico ordì colla Francia
la Convenzione del 15 settembre, che traeva seco il trasferimento
della metropoli a Firenze.</p>

<p>Il Ministero tutto preparò, meno gli accorgimenti bastevoli
ad impedire tumulti nefasti e lo spargimento di sangue cittadino.</p>

<p><span class="pagenum"><a name="Page_516" id="Page_516">[516]</a></span></p>

<h3 class="p2">XXIV.</h3>

<p class="pc1 lmid"><span class="smcap">Il 22 settembre del 1864.</span></p>

<p class="pn1">Sparsa in Torino la infausta notizia della <i>Convenzione</i>, gli animi
de' cittadini si commossero, e per le vie e nelle piazze si manifestò
l'indignazione popolare. Ma i cittadini che tumultuarono, non erano
ostili alla causa nazionale, anzi ne erano provati caldeggiatori.</p>

<p>Molti, gridando <i>Roma o Torino</i>, lamentavano nel trasferimento
a Firenze lacero il decreto della nazione, con cui si acclamò Roma
per futura sede del Regno d'Italia.</p>

<p>Non pochi temevano che avesse a correre pericoli la Monarchia
spostandosi dal suolo nativo, e con lei la unità italiana
assicurata nella R. Stirpe di Savoia.</p>

<p>Nè mancarono di quelli che, ammaestrati dalle cessioni di
Savoia e Nizza, temevano nel patto colla Francia si nascondesse
qualche disonesta cessione di terra subalpina; onde ripetevano
col Bolognese Eustachio Manfredi:</p>

<p class="pp6h p1">«Vidi l'Italia col crin sparso, incolto,<br />
Colà dove la Dora in Po declina,<br />
Che sedea mesta, e avea negli occhi accolto<br />
Quasi un orror di servitù vicina».</p>

<p class="p1">Que' malcontenti non erano tali da dare scosse allo Stato più
fiere di quelle che cagionava la Convenzione del 15 settembre.
Erano gridatori inermi e nulla più, come vien provato dalla
relazione della Commissione parlamentare d'inchiesta dettata
dal non piemontese Sandonnino, e dalla relazione del deputato
Ara in nome del Municipio<a name="FNanchor_49_49" id="FNanchor_49_49"></a><a href="#Footnote_49_49" class="fnanchor">[49]</a>. Non si aveano dunque a trattare
come briganti armati nei burroni delle Calabrie, o come nemici
schierati a battaglia sul Mincio.</p>
<p><span class="pagenum"><a name="Page_517" id="Page_517">[517]</a></span></p>
<p>Sarebbe bastato a quietarli il pacificatore Mazzarini, che nell'atto
della zuffa fece sospendere l'azione guerresca agli eserciti
di Francia e di Spagna contendenti in Casale; o meglio l'oratore
Alfonso Lamartine, che colla potente parola salvò Parigi dalla
guerra civile. Invece si ricorse ai mezzi con cui furono domati
i Giannizzeri, ribelli alla legge musulmana.</p>

<p>L'egregio sindaco marchese Rorà e il Municipio espressero al
Governo il cordoglio della indignata Città per l'effusione del
sangue fraterno in Piazza Castello nella sera del 21 settembre:
ma non valsero i loro consigli ad impedire che nuovo sangue
d'Italiani fosse sparso nella notte seguente.</p>

<p>Inorridisco al ricordare gli allievi Carabinieri quando dalla
porta della Questura in Piazza S. Carlo coi moschetti fischianti
irruppero sull'affollato popolo inerme!</p>

<p>Oh! chi non ammirò quella vasta e magnifica piazza, dove
sorge la statua equestre di Emanuele Filiberto e un monumento
alla carità cristiana nel tempio a S. Carlo Borromeo?</p>

<p>Quella piazza ricorda i cavallereschi tornei in onore del Re,
e le pacifiche e festevoli adunanze del popolo. Colà io mi deliziai
fra i balli e i concenti dell'Accademia Filarmonica, e nelle sale
del palazzo Natta abitate dal conte Corinaldi mi beai alle musiche
ed alle eleganti raunanze cui traevano in gran copia preclari
esuli di Venezia, confortandosi nel trovarvi una imagine della
famosa loro piazza di S. Marco. In quella piazza spesso mi fu dolce
salutare il palazzo già abitato dal Sofocle Astigiano e quello del
marchese Felice Santommaso, che mi accolse giovine poeta nella
cara e venerata compagnia di Pellico, Paravia e Cibrario; e
le case ospitali del conte Farcito e del conte Pernati, e la religiosa
libreria Marietti, e il maestoso Caffè, in cui più volte
conversai coll'arguto Baratta, il nuovo Marziale.</p>

<p>Queste serene rimembranze impallidiscono innanzi alla cruenta
notte del 22 settembre 1864.</p>

<p>Il fischio del piombo micidiale assordò orrendamente quel
luogo memorando, e la piazza fu ingombra di vittime.</p>

<p>Nella concitata mia mente ho veduto Emanuele Filiberto rizzarsi<span class="pagenum"><a name="Page_518" id="Page_518">[518]</a></span>
sul destriero, e levando la spada cercare intorno a sè gl'invasori
stranieri per combatterli. Ahi! vedendo i segni della pugna
civile, egli fremente sclamava:</p>

<p>&mdash;Chi sono gli sciagurati che cagionarono gli orrori del macello
cittadino?</p>

<p>&mdash;Non sono Piemontesi: risposero cupamente fioche voci di
moribondi.</p>

<p>&mdash;Ma pur sono Italiani: gridarono mille voci piene di giusto
sdegno.</p>

<p>Poi fu silenzio e solitudine. Soltanto si udiva il rantolo della
morte tra il fumo della moschetteria che intenebrò l'aria; e i
bronzei candelabri a gaz che illuminano la piazza parvero tede
funerali poste a rischiarare un campo di morte.</p>

<p>Il dì appresso i Torinesi sbalorditi s'interrogavano per le vie
e ripetevansi l'un l'altro:</p>

<p class="ppq6 p1">«I fratelli hanno ucciso i fratelli,<br />
Questa orrenda novella vi do».</p>

<p class="p1">Il Re corrucciato immantinente mutò ministero!</p>

<p>Ma quali rimedi troverà il Governo, perchè l'offeso Piemonte
cessi dalle querimonie?</p>

<p>Le acque della Dora e del Po non cancelleranno facilmente nella
Piazza di S. Carlo le macchie del sangue cittadino. Ogniqualvolta
vi passo io le riveggo farsi più rosse, e risento il puzzo dei
cadaveri che non può temperarsi nè dall'olezzo de' nostri roseti,
nè dai profumi d'Arabia.</p>

<p>O Conte Camillo Cavour, se tu ancor vivevi, no, tanto orrore
non avrebbe offuscato la storia della tua Torino e d'Italia tutta!</p>

<p>Ho bisogno di sfogarmi nelle lagrime, e vengo a piangere in
Sàntena sul tuo sepolcro in compagnia dell'illustre uomo di
Stato, Filippo Cordova, che, non piemontese, lamentò pure la
Convenzione del 15 settembre.</p>

<p><span class="pagenum"><a name="Page_519" id="Page_519">[519]</a></span></p>

<h3 class="p2">XXV.</h3>

<p class="pc1 lmid"><span class="smcap">Il Sepolcro del Conte Camillo Cavour.</span></p>

<p class="pn1">Sàntena è antico villaggio prossimo a Cambiano nel Comune
di Chieri. È attraversato dal torrente Banna che mette foce nel
Po presso Moncalieri; ed ha tre mila abitanti, lieti dell'annuo
reddito di ventimila lire che traggono dagli eccellenti sparagi,
prodotto de' loro terreni.</p>

<p>Volsero sette secoli dacchè i Bensi ottennero parte del feudo
di Sàntena che apparteneva al Capitolo dei canonici del duomo
di Torino, e nel secolo <span class="smcap">XVII</span> ebbero poi dal duca di Savoia
la contea di Cavour per la gloriosa difesa di Montemeillan, in
Savoia, fatta dal loro Goffredo.</p>

<p>Carlo Emanuele III nel secolo scorso eresse a marchesato la
contea di Cavour; e da quel tempo i primonati della famiglia
Benso presero il titolo di marchese di Cavour, lasciando ai secondogeniti
quello di conte di Sàntena.</p>

<h3 class="p2">XXVI.</h3>

<p class="pn1">Il castello di Sàntena non mostra segni della prima sua costruzione:
ora è magnifico palazzo, con ai fianchi la torre che appartenne
al conte di Baldissero. Assai pittoresca è quella torre
merlata con finestroni e feritoie di foggia gotica, e folta di
edera che le si abbarbica bizzarramente sui rossi mattoni.</p>

<p>Dal castello per doppia e bella gradinata si scende verso levante
nel fiorito parco, che stendesi ampiamente, allegro per
giardini ed ombrosi viali fra olmi, quercie e platani annosi.</p>

<p>Filippo Cordova ed io, accompagnati da cortesi persone, entrammo
a visitare le vaste ed ornate sale del castello, che furono
frequente soggiorno al Conte Camillo.</p>

<p>Ammirammo effigiati dai pittori scenografi Vacca e Fabrizi
alcuni episodi dell'<i>Iliade</i>, fra i quali vedesi Achille che dietro<span class="pagenum"><a name="Page_520" id="Page_520">[520]</a></span>
al carro trionfale trascina intorno alle mura di Troia il miserando
cadavere di Ettore. Quello spettacolo di morte contrasta
coi quattro leggiadri puttini che sorridenti si dispiccano dalla
vôlta, quasi se fatti a rilievo.</p>

<p>Vedemmo inoltre ritratti di parecchi della famiglia Cavour e
la effigie dei santi uomini Francesco di Sales, vescovo di Ginevra,
ed Amedeo di Clermont, principe e vescovo di Losanna,
congiunti di sangue ai Cavour dal lato materno.</p>

<p>Il Conte Camillo era figlio secondogenito d'una De Sellon,
ginevrina, nipote del celebre conte Sellon che propugnò l'abolizione
della pena di morte, onorando e premiando chi meglio
scrivesse intorno a così arduo argomento, e fondò la Società
della Pace, con cui voleva por fine alle perpetue discordie del
genere umano.</p>

<p>Il Cordova, additandomi appesa ad una parete l'effigie del
conte Sellon, avvertiva che i lineamenti del suo sembiante ricordano
quelli del nipote Camillo, e dalla somiglianza dei loro
volti facendosi a ragionare della corrispondenza de' loro intelletti,
assennatamente mi disse:</p>

<p>&mdash;«Le opinioni e le tendenze degli uomini traggono origine
talvolta da certe alleanze di famiglia che sfuggono per ordinario
allo studio de' biografi.</p>

<p>«Se Camillo Cavour nasceva da una dama piemontese, fosse
anche stato il primogenito, non sarebbe forse riuscito liberale
uomo di Stato e riformatore attissimo a scuotere i pregiudizi
del suo sangue. Ma figlio di una Sellon, parente al fisico
De La Rive, sino dall'infanzia in consorzio con uomini di culti
diversi, e addetti alle scienze ed al commercio, apprese le forze
vive dell'età moderna: ed aspirando a dirigerle, invece di ristarsi
nell'ozio uggioso dell'aristocrazia, egli si fece capo della
borghesia intelligente ed operosa.</p>

<p>«Nel Conte Camillo, nell'uomo che riformava il sistema daziario
e partecipava alle grandi imprese dell'industria, nell'uomo
che, amando il governo libero, promoveva la riforma della
legislazione penale e aboliva privilegi ecclesiastici, tu non ravvisi<span class="pagenum"><a name="Page_521" id="Page_521">[521]</a></span>
il figlio dell'antico vicario politico di Torino, il nipote di
tanti governatori, prelati e cavalieri dell'Annunziata che costituiscono
la maggior gloria della sua famiglia paterna, ma vi
ravvisi meglio colui che per metà cittadino di Ginevra, sulle rive del
Lemano avea raccolto le recenti tradizioni di Rousseau, della Staël,
di Beniamino Constant, del Guizot, del Duca di Broglie; insomma
il nipote del celebre Sellon, che esercitò nobilmente la Banca,
ed era legato in amicizia cogli uomini che prepararono la Rivoluzione
del 1830 in Parigi».</p>

<h3 class="p2">XXVII.</h3>

<p class="pn1">Accanto al castello sorge la chiesa parrocchiale di Sàntena,
fatta costruire nel 1712 dal conte Carlo Ottavio Benso e da lui
dedicata a Maria Vergine, come dice una lapide della domestica
tribuna che guarda nel tempio. In quella tribuna veggonsi
eziandio le immagini dei santi Francesco di Sales e Amedeo di
Clermont; inoltre l'iscrizione, in cui l'edificatore della chiesa
ricorda il suo fratello Agostino Maurizio, cavaliere di Malta,
che segnalossi nell'espugnazione dell'isola di Scio, e mentre faceva
sua una nave di Corsari, toccò una ferita, onde, giovine di 27
anni, morì nel 22 luglio del 1694. Vi si legge pure altra iscrizione
che onora Luigi Benso, cavaliere Gerosolimitano.</p>

<p>Sotto la domestica tribuna era l'antica sepoltura dei Cavour.
Consunte le casse mortuarie, andarono rimescolate e confuse le
ossa dei cadaveri che furono colà piamente raccolte in luogo
distinto della cappella sepolcrale, costrutta e decorata dopo la
morte del Conte Camillo.</p>

<p>Vi si giunge scendendo per erboso declivio e passando per un
praticello vestito di fiori e cinto di pioppi, acacie e salici piangenti.</p>

<p>L'architetto del recente sepolcreto non lo immaginò con le
colonnette sottili e i leggiadri trafori dell'arte gotica, convenienti
al misticismo cristiano; ma, pensando al grand'uomo ivi
sepolto, vi costrusse un tempietto d'ordine dorico con colonne
di granito bigio alla porta, che ricordano le costruzioni egizie.</p>

<p><span class="pagenum"><a name="Page_522" id="Page_522">[522]</a></span></p>

<p>Il concetto pagano di quell'edifizio è severo com'erano la
favella ed i costumi, l'arte e le leggi presso i Dori; e ben si
addice ad onorare fondatori e reggitori di Stati.</p>

<p>La piccola croce, che, come straniera al carattere dell'edifizio,
sovrasta alla porta, ci ricorda le ultime ore del Conte, in cui la
fede cristiana coronò tutte le glorie dell'uomo di Stato.</p>

<p>Entrammo nella funebre cappella. Sono di marmo nero le sue
pareti e le due colonne che la reggono coi bianchi capitelli di
marmo carrarese. In fondo vi ha un altare, e nelle lapidi le
scritte ricordano i recenti sepolti. In quella dell'uomo, per cui
colà movemmo, si legge:</p>

<p class="pc1">CONTE<br /><br />
CAMILLO BENSO DI CAVOUR<br /><br />
NATO IL X AGOSTO MDCCCX, MORÌ IL VI GIUGNO MDCCCLXI.</p>

<p class="p1">Presso di lui giacciono le ceneri del suo fratello Marchese
Gustavo, filosofo cristiano, e le spoglie del suo nipote Augusto,
guerriero della patria, morto ventenne nel 1848 per le ferite
riportate nella battaglia di Goito.</p>

<p>Alle pareti sono appese ghirlande e scritti che il Comitato
Veneto, Società di operai, Collegi nazionali e frequenti pellegrini
tributarono al sepolcro del Conte Camillo.</p>

<p>Mi fu detto, che in una delle nicchie della cappella sarà collocato
il busto in marmo del nipote Augusto, commesso al Vela;
che in mezzo al tempietto si ergerà un monumento degno del
Conte Camillo e dell'erede; e che, a maggiormente decorare il
tempietto funerale, la porta, ora di legno, sarà fatta di bronzo
e fusa secondo il disegno del Marochetti.</p>

<p>Sia lode a chi sì nobilmente decorerà quel pio luogo, in cui
molta è la frequenza de' pellegrini nostri e forastieri, fra l quali
vien ricordato il Russo Stefano Sivereff, membro e consigliere
ordinario dell'Accademia di Pietroburgo, che nel 1861 insieme<span class="pagenum"><a name="Page_523" id="Page_523">[523]</a></span>
col suo giovane figliuolo andò a prostrarsi innanzi al sepolcro
del Conte Camillo.</p>

<p>E noi tutti Italiani prostriamoci addolorati e riconoscenti. Nelle
principali nostre città in onore di lui furono celebrate solenni
esequie, recitati funebri discorsi, e ad eccellenti artisti si commisero
marmi storiati. La sua nipote, contessa Alfieri-Cavour,
diresse al sig. De la Rive<a name="FNanchor_50_50" id="FNanchor_50_50"></a><a href="#Footnote_50_50" class="fnanchor">[50]</a> una lettera, nella quale, narrando la
malattia e gli ultimi istanti dello zio, gli consacrò un monumento
di affetti domestici nobilmente espressi; Nicomede Bianchi<a name="FNanchor_51_51" id="FNanchor_51_51"></a><a href="#Footnote_51_51" class="fnanchor">[51]</a>
gli consacrò un monumento di sapienza politica rivelando arditi
accorgimenti del grand'uomo; e Giuseppe Bertoldi<a name="FNanchor_52_52" id="FNanchor_52_52"></a><a href="#Footnote_52_52" class="fnanchor">[52]</a>, tributandogli
un monumento di classica poesia con due canzoni, vien
collocato, dice il Tommaseo, <i>d'un tratto fra i primi artefici che
abbia l'Italia del verso, primo che abbia il Piemonte e che mai
forse avesse</i>.</p>

<p>Ma il massimo dei monumenti a Camillo Cavour sarà l'Italia
stessa cogli allori dei Campidoglio.</p>

<p>Stavamo per uscire dalla cappella, quando il sig. Francesco
Rey ci presentò un libro, in cui i visitatori registrano i loro
nomi. Il Consigliere di Stato, mio compagno al pio pellegrinaggio,
vi scrisse:</p>

<p>«Filippo Cordova, prima di partire per Firenze per effetto
della Convenzione del 15 settembre 1864!»</p>

<h3 class="p2">XXVIII.</h3>

<p class="pn1">La famiglia Rey è una serie di onesti e laboriosi maestri
muratori, che da quattro secoli abita in Sàntena, ossequente con
amorevole zelo alla casa Cavour.</p>

<p><span class="pagenum"><a name="Page_524" id="Page_524">[524]</a></span></p>

<p>Francesco in modo vezzeggiativo da Papà Camillo era chiamato
<i>Cicco</i>, ed è conservatore ed illustratore dei fatti domestici
del suo patrono.</p>

<p>Cicco fa ricordare l'antico servo di Voltaire, che presso Ginevra
abitava in Ferney la casa del padrone filosofo, ed ai visitatori
raccontava i particolari della domestica vita, e mostrava alcune
suppellettili che aveano appartenuto al celebre uomo.</p>

<p>Così Cicco Rey: se non che, più avventurato del servo di
Voltaire, bene usando della cazzuola e del martello, e protetto
da Papà Camillo, salì a prospero stato, ed ora accoglie lautamente
i pellegrini a lui raccomandati, che vanno ad inchinare
il sepolcro del suo protettore.</p>

<p>Dopo di averci accompagnati al palazzo ed alla cappella funebre,
Francesco Rey, introducendoci nella sua casa, gaiamente
diceva:</p>

<p>«Voi entrate nella casa di un povero operaio». E noi allo
incontro entravamo nella casa signorile di un uomo, che colla
industria assidua e propizia si era acquistato la stima e la fiducia
pubblica.</p>

<p>La bella sua casa, da lui costrutta, è sormontata da una
torre, in cui sventolava il vessillo nazionale, ed è cinta da un
giardino riccamente fiorito ed impomato.</p>

<p>Il fido Cicco accorreva tutto festevole ad incontrare il Conte
ogniqualvolta lo sapeva di ritorno a Sàntena; e quando gli giunse
freddo cadavere, Cicco pieno di cordoglio lo depose entro cassa
di piombo chiusa in altra di legno, e lo seppellì in compagnia
degli illustri antenati.</p>

<p>Francesco Rey, narrandoci questi atti di ossequio e di dolore,
ci condusse alla stanza ove conserva preziosi ricordi entro un
armadio. Apertolo, ci mostrò ciocche di capegli del Conte, e la
pezzuola di bianco lino che nella faccia gli terse i gelidi sudori
di morte; e il martello e la cazzuola che egli adoperò, e gli
abiti neri ch'egli vestiva nell'8 giugno 1861 tumulando il lagrimato
Conte.</p>

<p>Presso l'armadio ci additò in marmo di Carrara il busto del suo<span class="pagenum"><a name="Page_525" id="Page_525">[525]</a></span>
patrono, e molti ritratti in fotografia, insieme con quello del
Padre Giacomo, che, vero ministro di cristiana carità, benedisse
e confortò le agonie dell'integro cittadino e del grande uomo di
Stato, cui deve l'Italia tanta parte del suo politico rinnovamento.</p>

<h3 class="p2">XXIX.</h3>

<p class="pn1">Due giorni di lutto sublime vidi in Torino. L'uno fu quello
in cui, muti i teatri e messi i diari a profondo corrotto, si
celebrarono i funerali del conte Camillo Cavour con tale accompagnamento
di ordini civili e religiosi e di popolo lagrimante,
che meritava di essere eternato dall'arte. Il napolitano
architetto Cipolla aveva con bel pensiero proposto di rappresentarne
gl'insoliti funerali nei fregi intorno al monumento nazionale, come
usarono gli Egizi effigiare le trionfali processioni dei Faraoni nei
monumenti di Tebe.</p>

<p>L'altro giorno di lutto fu l'anniversario delle vittime del
Settembre.</p>

<p>Più volte aveva assistito ai tripudi torinesi nelle feste civili
fra mostre militari, musiche e fuochi artificiali. Oh quale mutamento!
Fu tristo spettacolo vedere la generosa Torino che
si abbandonava al dolore per la memoria di pubblica sventura.
Le botteghe erano chiuse o parate a lutto, e drappi neri pendevano
da parecchie finestre e dal gran balcone del palazzo
municipale. Splendevano candelabri funerari e sventolavano neri
gonfaloni nella grandiosa piazza Vittorio Emanuele gremita di
popolo atteggiato a tristezza, colla dignità, onde il Piemonte
suole significare le gioie e i dolori della patria.</p>

<p>Appiè de' ridenti côlli che si specchiano nelle acque del Po,
sotto al peristilio del tempio sacro alla gran Madre di Dio, parato
a nero, sorgeva un altare, e innanzi ad esso un catafalco,
intorno a cui deposero i loro vessilli le diverse compagnie
cittadine.</p>

<p>Il Sindaco e i Consiglieri del Municipio, il primo Magistrato
politico della Provincia, i membri del Parlamento e di varie<span class="pagenum"><a name="Page_526" id="Page_526">[526]</a></span>
associazioni, e il Comitato dirigente la solennità mortuaria
assistettero in posti distinti alla funebre messa celebrata nell'atrio
del tempio votivo.</p>

<p>Poscia di colà cominciò il lagrimoso corteggio preceduto dall'asta
su cui era portata la corona da deporre sui sepolcri delle
vittime del settembre, espressione della pietà cittadina. Seguivano
le musiche, con un drappello della Guardia Nazionale; il
Sindaco col Municipio; membri del Parlamento con preclari
uomini di ogni terra italiana; il Comitato centrale, e i rappresentanti
della Stampa e delle diverse Associazioni con nastri
funebri al braccio e colle bandiere coperte di veli neri.</p>

<p>Il luttuoso corteggio percorse le vie di Po, Piazza Castello e
Doragrossa sino agli archi che conducono al palazzo municipale.
Entrato nel Corso di Porta Milano si condusse al Camposanto,
e quivi depose bandiere e corone sulle sepolture delle vittime
infelici.</p>

<p>Mi sento l'animo pieno di morte, e ritorno alle tombe!</p>

<h3 class="p2">XXX.</h3>

<p class="pc1 lmid"><span class="smcap">Il Camposanto.</span></p>

<p class="ppn6 p1">«Colà dove la Dora in Po declina»</p>

<p class="pn1">mi accompagnò cortesemente l'egregio professore Casari tra i
filari de' pioppi piramidali in un vespero d'autunno.</p>

<p>L'ultima luce del sole sulla riva destra del Po imporporava
i vigneti e le ville della collina torinese e la basilica di Superga;
e presso la foce della Dora malinconico pescatore colla
rete vuota sedeva nella sdruscita sua barchetta, quasi a rappresentare
il Piemonte misero e afflitto.</p>

<p>O magno Eridano, mescolato alle acque della Dora porta all'Adria
i lamenti e i voti dei Subalpini, e di' a Venezia che il
Piemonte sì nella prospera come nell'avversa fortuna sarà sempre
intemerato esempio di patria carità. Dille che siccome si adoperò<span class="pagenum"><a name="Page_527" id="Page_527">[527]</a></span>
per la libertà delle altre provincie d'Italia, così per la salute di lei
darà il sangue degl'impavidi suoi figli al primo squillo delle battaglie
nazionali. Ripeti, o Eridano, dove passi, che unanimi i Piemontesi
esclamano in Torino<a name="FNanchor_53_53" id="FNanchor_53_53"></a><a href="#Footnote_53_53" class="fnanchor">[53]</a>: «In questa città noi gridammo
primi: <i>facciamo l'Italia</i>, ed anche nel dì del dolore i concittadini di
Balbo, di Gioberti e di Cavour grideranno sempre: <i>si faccia l'Italia</i>».</p>

<p>Mentre la mia mente colle acque dell'Eridano e della Dora si
trasportava alla mestizia delle venete lagune, il mio compagno
levommi a fiorite memorie, ricordandomi il parco dei Duchi di
Savoia, che appunto, dove eravamo noi, girava cinque o sei miglia
con tanta amenità di boschi, giardini ed acque. Allora mi
parve di rivedere il deliziosissimo Parco, che, piantato per ordine
e sul disegno del Duca Carlo Emanuele I e ritratto dalla
pittrice parola del Botero, fu inspiratore a Torquato Tasso nella
poetica descrizione de' famosi giardini di Armida.</p>

<p>Non solo il Tasso, io osservava al Casari, si piacque della
vista di que' luoghi, ma pure il Chiabrera che celebrò il Parco
in tre sonetti, e Vittorio Alfieri che giovinetto colà imaginando
caccie rumorose, saltava <i>fossi smisurati</i> e guadava spessissimo la
Dora, com'egli racconta nella sua autobiografia.</p>

<p>Tasso, Chiabrera ed Alfieri ci danno lieti ricordi: non così
l'italico Tirteo Giovanni Berchet, che sotto i pioppi della Dora
lamentava la patria, nè così la gemebonda Torino che piange
sui 200,000 morti, sepolti nel prossimo cimitero, costrutto sui
piani incantevoli dell'antico Parco e benedetto nel 1829.</p>

<h3 class="p2">XXXI.</h3>

<p class="pn1">Il busto del marchese Tancredi Falletti di Barolo, ch'ebbe
tanta parte alla erezione di quel funebre edifizio, ammirasi nella
chiesuola del Santo Sepolcro annessa al cimitero, dove si
giunge per ombroso viale e si entra per due cancelli.</p>

<p>Al limitare di quel campo di riposo leggesi la iscrizione del<span class="pagenum"><a name="Page_528" id="Page_528">[528]</a></span>
Boucheron che conforta nella fede i visitatori: <i>Locus religiosus
ossibus revicturis ad quietem datus</i>. Alta croce di pietra su d'un
rialto, centro a quattro viali di cipressi, s'alza nel mezzo del
campo. Gli corre intorno un muro adorno di lapidi e sculture
entro nicchie e cappellette, in faccia alle quali stendonsi altrettante
aiuole ove stanno i sepolcri di privata proprietà; e
tutta la parte centrale del cimitero è occupata dai sepolcri comuni.</p>

<p>Non bastando però quello spazio ai rapidi trionfi della morte, il
Municipio torinese provvide all'ampliamento, e ne affidò la cura
all'architetto Carlo Sada. Fu aggiunto al Camposanto in forma di
parallelogramma un maestoso ordine di portici diviso in duecento
sessantanove arcate con edicole e cappelle acconcie ai monumenti.
Catacombe sono incavate sotto i portici, e fra questi e le vie
occupato è lo spazio da sepolture private e da marmi storiati.</p>

<p>In quel regno della morte i recinti destinati alle diverse
professioni religiose sono congiunti da una muraglia comune,
espressione della carità che tra fiori e cipressi accoglie amorosamente
insieme tutti i figli dell'uomo.</p>

<p>Visitando i chiostri della necropoli torinese ammirai un Panteon
dell'arte italiana che desta patrie memorie coi nomi piamente
scolpiti ne' marmorei monumenti.</p>

<p>Colà sono sepolti statisti e guerrieri che lamentiamo sempre
come recente sventura della nazione, Barbaroux, Pinelli, Santa
Rosa, Gioberti, Bava, Poerio, Siccardi, Maestri, La Farina,
ed Emilio e Alfredo Savio, che, fratelli di sangue eroicamente
versato in Ancona e Gaeta, hanno comune la tomba.</p>

<p>Sono sepolti uomini, i cui ammaestramenti educarono la presente
generazione: Boucheron, Biscarra, Buniva, Martini, Genè,
Paravia, Plana e Riberi.</p>

<p>Sono sepolti poeti e scrittori, le cui pagine onorano la nostra
letteratura, Grassi, Berchet, Pellico e Bertolotti.</p>

<p>Vi sono sepolte care persone che ci erano congiunte per corrispondenza
di gentili e generosi affetti.</p>

<p>Mi sentii bagnar gli occhi di pianto quando incontrai il nome
della contessa Ottavia Masino Borghese di Mombello, leggiadra<span class="pagenum"><a name="Page_529" id="Page_529">[529]</a></span>
letterata e pittrice, nelle cui sale si adunavano artisti e scrittori,
fra i quali io le intitolava un cantico della mia giovinezza.</p>

<p>Mentre mi andava tergendo le lagrime, altro argomento di
pietà venne a stringermi il cuore innanzi all'arco indicato dal
numero 100. Io guardava alla sepoltura che il conte Luigi
Cibrario <i>apparecchiava a sè ed a' suoi più cari</i>. Colà rimpianta
giace la ornata consorte del venerato amico, Teresa George, dal
cui nome esordirono queste povere mie pagine.</p>

<p>Sospirai amaramente guardando al cielo, e andai sul sepolcro
della famiglia Prever a confortarmi nella <i>Speranza</i>, mirabile statua
del Vela.</p>

<h3 class="p2">XXXII.</h3>

<p class="pn1">Errai nuovamente nel Camposanto, e mi assalirono nuovi
dolori in cospetto a memorie di catastrofi cittadine; mentre su
le aiuole funerali io vedeva a due a due, col bianco cuffiotto
e in veste di tela azzurra passare le Trovatelle ricoverate nello
spedale di Carità.</p>

<p>Quelle innocenti figlie della colpa, che non conobbero padre
quaggiù, andavano pregando di sepolcro in sepolcro, e dal Padre
supremo invocavano pace ai trapassati.</p>

<p>M'imbattei nel monumento sacro ai ventisei estinti nello scoppio
della Polveriera addì 20 aprile 1852; e in un angolo presso la
chiesa mi fu additata la zolla sotto cui dormono i morti nell'incendio
della casa Tarino, in via di Po, il 28 agosto 1861.</p>

<p>Oimè! altre vittime più numerose e più compiante ricorda
un distinto quadrato di terra a tramontana! Colà</p>

<p class="pc1">
ALLE VITTIME<br /><br />
DEL SETTEMBRE<br /><br />
1864</p>

<p class="pn1">lessi nella colonna che, simulacro di futuro monumento, fra due
cipressi fu innalzata sulle fôsse in cui giacciono gli uccisi dal
piombo fratricida.</p>

<p>Erano corsi alcuni giorni dal lagrimato loro anniversario ed
ancora si vedevano i segni della mestizia cittadina. Dal sommo<span class="pagenum"><a name="Page_530" id="Page_530">[530]</a></span>
della colonna pendevano i lembi d'un velo nero, e su gli scalini
del piedistallo, coperto di negri panni erano sparse parecchie
corone e sorgeva uno stendardo coll'impronta del caduceo e la
scritta: <i>Giovani del Commercio di Torino</i>.</p>

<p>Una giovane donna vestita a gramaglie con in mano il rosario
era genuflessa sovra una di quelle fôsse, da cui sorgeva modesta
croce congiunta al tronco d'un salice. La mesta pregava e singhiozzava;
e frattanto a' suoi fianchi bionda fanciullina appendeva
corone di fiori ai ramoscelli del salice.</p>

<p>Mi appressai, e benchè la sua beltà fosse ormai sfiorata dal
dolore, io la riconobbi. Era la Lucia di Bousson, la figlia del
pastore Giacomo.</p>

<p>&mdash;Lucia, anche voi qui ...! le dissi, già commosso per la
risposta amara che aspettavo.</p>

<p>Ella, pallida e lagrimante, levò gli occhi dalla fôssa; ma, immersa
com'era nel dolore, non mi ebbe tosto riconosciuto. Allora
io soggiunsi:</p>

<p>&mdash;Non ravvisate colui che accoglieste ospitalmente nella capanna
paterna, là presso alla sorgente della Dora?</p>

<p>&mdash;Oh sì!;&mdash;ella rispose, traendo un profondo sospiro: e,
stanca di affanno e di pianto, andò a sedere sui prossimi scalini
del piedistallo seco traendo la fanciulletta, mentre l'andava amorevolmente
accarezzando.</p>

<p>&mdash;Oh sì; riprese Lucia: è proprio lei che mi rivide a
Bussoleno tutta festevole, quando andavo a nozze col mio buon
Maurizio ... ora qui sepolto!</p>

<p>&mdash;Infelice!</p>

<p>&mdash;Sì, infelicissimo il mio Maurizio! Egli, acceso d'amor patrio,
lasciò la vita pacifica dell'agricoltura per arruolarsi nel
nostro esercito, e nella battaglia di Sammartino con atti di valore
aveasi acquistato il grado di uffiziale. Ahi! nella sera del
fatale 22 settembre in piazza San Carlo corse qua e là per temperare
gli animi esacerbati e richiamarli a concordia; e in quell'inaudito
tafferuglio di soldati e popolo fu colto dalla palla d'un
moschetto!</p>

<p><span class="pagenum"><a name="Page_531" id="Page_531">[531]</a></span></p>

<p>«Mi scoppia il cuore nel ricordare quando nel Borgo Dora
alle ore dieci di quella sera infausta mi fu portato in casa tutto
grondante sangue. Non valsero cure di ogni maniera a sanargli
la piaga mortale. Poche ore sopravvisse! Sempre mi suonano nel
cuore le ultime sue parole. «Era meglio, esclamò dolorando,
ch'io fossi morto sul côlle di Sammartino combattendo contro
i nemici d'Italia, a difesa del Re e della patria! ma morire in
pugna fraterna ... oh duro tormento!» Questo straziante pensiero
gli affrettò l'ultim'ora, e agonizzando premè la mia destra
al suo cuore e mormorò: «Lucia, fatti qualche volta al mio
sepolcro colla nostra figliuola, e raccomandale sempre di amare
il Re, Torino e l'Italia».</p>

<p>«Ed eccomi abbandonata da tutti con la figliuola sulla fôssa
di Maurizio. I miei fratelli morirono pugnando per la patria, e
il vecchio genitore mi fu rapito dalla morte poco appresso d'aver
avuto la medaglia di Sant'Elena.</p>

<p>Ora io non ho più sulla terra che il rosario della buona
madre (e lo baciava) per pregare, e questa orfana figliuola ad
amare».</p>

<p>Frattanto le Trovatelle si erano colà raccolte, e prosternate
presso la memorabile colonna pregavano pace intorno al salice
di Maurizio. Una suora di Carità, loro guida, mentre io cercava
di confortare la sventurata Lucia, le disse:</p>

<p>&mdash;Non disperate, o donna. Non siete da tutti abbandonata,
perchè la Provvidenza, che protegge le trovatelle, veglia pure
su le vedove e le orfane; e già per opera di generosi italiani
in Torino prepara un conveniente ospizio alla vostra fanciulla,
insieme colle altre figlie de' militari.</p>

<h3 class="p2">XXXIII.</h3>

<p class="pc1 lmid"><span class="smcap">Speranze.</span></p>

<p class="pn1">Pace alle querimonie, e s'apra l'animo a liete speranze.</p>

<p>Anche sui sepolcri germogliano le rose, mentre le nazioni per
vie di morte giungono alla meta della loro vita.</p>

<p><span class="pagenum"><a name="Page_532" id="Page_532">[532]</a></span></p>

<p>Il deputato Domenico Berti, ragionando del Piemonte, diceva:
«Esso altro non vide in questi ultimi anni davanti a sè che
l'Italia, non sognò che l'Italia. Il suo Governo era l'Italia, l'Italia
il suo Re, l'Italia la sua bandiera. Visse di vera vita italiana,
e non avrebbe potuto vivere altrimenti. E quindi accadde il
singolare fenomeno, che mentre agli occhi dello altre province
l'Italia diventava Piemontese, agli occhi del Piemontese il Piemonte
diventava l'Italia. Sublime trasfigurazione, per cui gli
altri Italiani volgevansi a noi per affetto, e noi ci volgevamo
a loro per debito<a name="FNanchor_54_54" id="FNanchor_54_54"></a><a href="#Footnote_54_54" class="fnanchor">[54]</a>».</p>

<p>Poichè si è lasciato entrare e maturare nelle altre provincie
lo strano pensiero che qui l'Italia divenisse piemontese, a rimuovere
l'ingiusto sospetto si volle trasferire il seggio del Governo
a Firenze.</p>

<p>Nello scorso maggio in riva dell'Arno io lamentava le recenti
afflizioni di Torino ed esprimeva dubbi e timori sull'avvenire
del Regno d'Italia ragionando con un colto amico di Toscana,
che mi confortò nel modo seguente:&mdash;«Poeta, mi disse, si tolga
il velo alla favola, e in Fetonte rovesciato dal carro di luce nelle
acque dell'Eridano presso alla foce della Dora facilmente ravviserai
il fondatore della colonia ligure appiè delle Alpi, spodestato
e perduto nei disastri d'incaute imprese.</p>

<p>«Poeta, ugual sorte sarebbe toccata al fondatore del Regno
italico fra il Po e la Dora. Ma qui sull'Arno, non più savoiardo,
non più piemontese, ma italiano, il lealissimo fondatore, nella
patria di Dante e Michelangelo, di Galileo e Machiavello trarrà
vita nuova e sicura dall'idioma e dalle arti, dalle scienze e
dalla politica della nazione intera».</p>

<p>&mdash;Un albero secolare, gli risposi, radicato in terreno acconcio
opino che corra pericoli gravi se altri vuole trapiantarlo in campo
novello. Ma lasciamo le inutili controversie, e facciam voti che<span class="pagenum"><a name="Page_533" id="Page_533">[533]</a></span>
sull'Arno la monarchia trovi la fede costante ed operosa dei
popoli subalpini.</p>

<p>Firenze acquista la suprema importanza dello Stato, e Torino
la perde. Non per questo il Piemonte dovrà disperare, quasi
non potesse altrimenti rifarsi dei danni che ora patisce dalle
mutate sue condizioni. Il Governo sappia far cessare i rancori
sulla Dora e i timori di cessione territoriale nel suolo subalpino,
ad alcuni pretesto, ad altri cagione sincera di malcontento.</p>

<p>Rasserenati così i Piemontesi, metteranno a pruova la loro
mente e le loro forze nelle industrie, apparecchiati a rinnovare
lo spettacolo degl'Italiani del medio evo che furono il principal
nerbo dei commerci nei mercati del mondo.</p>

<p>Torino, non più centro di piccolo Stato, diverrà la città manifatturiera
di una popolosa nazione, la Manchester d'Italia; e
mettendo i suoi prodotti a concorrenza coi migliori delle altre
genti, saprà uguagliarli, se pure non superarli. Allora il Piemonte
industriale al resto d'Italia non sarà meno utile del Piemonte
politico e guerriero; ed avrà la duplice gloria di aver capitanato
la indipendenza nazionale nei campi della politica e dell'industria.</p>

<p>Maraviglioso è già stato il Piemonte a benefizio del commercio
in tre ardimenti, il traforo del Cenisio trovato e diretto dai tre
nostri ingegneri Grandis, Grattoni e Sommeiller, il sussidio dei
dieci milioni assicurato al passo del Lucomagno per aprire un
varco alla Svizzera ed al cuore della Germania, e il trasferimento
della marina militare da Genova alla Spezia; il che oltre l'importanza
politica ha quella speciale del commercio, perchè trattasi
di lasciare ai traffici l'intero porto genovese.</p>

<p>Altri ardimenti nel campo dell'Industria si aspettano dal Piemonte
che dai Comizi agrari seppe far germogliare l'albero della
libertà italiana.</p>

<p>Queste speranze ci allietano, ricordando le pubbliche mostre
dei prodotti della industria piemontese fatte nel R. Castello del
Valentino. Colà vedemmo i prodotti delle ferriere, gli acciai,
gli ori, gli argenti, i lavori in tarsia delle nostre officine, le
carte e i cuoi variamente conciati, e i tessuti di seta, lana e<span class="pagenum"><a name="Page_534" id="Page_534">[534]</a></span>
cotone. «Ed anche l'arte dei tipi, mi diceva Giambattista Dusso,
l'intelligente direttore della Tipografia Scolastica, anche questa
operosa ministra del pensiero e dispensatrice dell'umano sapere,
sino dalla prima Esposizione del Valentino, nel 1829, fu nobilmente
rappresentata dalle premiate edizioni dei Chirio e Mina<a name="FNanchor_55_55" id="FNanchor_55_55"></a><a href="#Footnote_55_55" class="fnanchor">[55]</a>, e
poi dalle molteplici e belle edizioni dei Pomba, di Fontana, Botta,
Marietti, Franco, Fory e Dalmazzo, Paravia, e Favale, degni
seguaci dei nostri Giolito da Trino e Bodoni da Saluzzo».</p>

<p>E l'arte dei tipi su queste povere pagine ripeta, che gioconde
speranze ci allietano conoscendo le virtù dei Subalpini, e leggendo
le più recenti <i>Relazioni</i> del Sindaco Marchese Rorà fatte al Consiglio
comunale di Torino. Questo strenuo patrizio qui commendato
nella municipale amministrazione, come nella governativa in
Ravenna, vuole mantenere incolume la prosperità dell'augusta
Torino con ampliate vie e maestosi edifizi, con istituti di credito
e nuovi canali di acque, e con tutti i mezzi efficaci al lavoro ed
al commercio; e vuole conservate le gloriose aule del Parlamento,
eterna testimonianza del senno italiano.</p>

<p>È dolce dire col Marchese Rorà: «Se noi percorriamo i nostri
borghi, le numerose officine che vi si trovano possono persuaderci
che l'industria già vi esiste; se parliamo con gli stessi industriali,
conosciamo che i loro prodotti non servono solo alla consumazione
locale, ma sono già esportati in notevole quantità nelle altre province
d'Italia ed in parte all'estero. Io sono convinto che noi possiamo
aspirare a veder maggiormente svilupparsi la nostra industria»<a name="FNanchor_56_56" id="FNanchor_56_56"></a><a href="#Footnote_56_56" class="fnanchor">[56]</a>.</p>

<p>Le speranze del Sindaco abbiano prospero evento, e il Piemonte
non cesserà di essere il più gagliardo propugnacolo della monarchia
e della libertà d'Italia, sicchè all'uopo i suoi operai
saranno soldati, e cittadelle le loro officine.</p>

<p><span class="pagenum"><a name="Page_535" id="Page_535">[535]</a></span></p>

<p>Il trasferimento della metropoli fu accompagnato in Firenze
dalle feste del sesto centenario di Dante Alighieri; e le città
italiane per mezzo de' loro rappresentanti con ispontanea allegrezza
innanzi alla statua del sommo Poeta rinnovarono il patto di
concordia, congregati con musiche e vessilli nella memorabile
piazza di Santa Croce.</p>

<p>Colà il magnanimo Vittorio Emanuele II fu salutato nella piena
luce Re nazionale.</p>

<p>Leale quanto prode, egli, postergando gli affetti domestici a quelli
della nazione, pose a rischio sè e la sua stirpe nei cimenti della
guerra e della politica; e a togliere ogni mal sospetto, trasferì
da Torino a Firenze quel soglio che sarà un dì stabilmente
piantato sulla vetta Capitolina.</p>

<p>Nella piazza di Santa Croce Ei non apparve sabaudo o piemontese,
ma sovranamente italiano. Egli avea lasciato la reggia
de' suoi avi, le tombe de' suoi maggiori e i luoghi a lui più cari
perchè consacrati da rimembranze gloriose di famiglia; avea
lasciato l'augusta Torino, la città che il vide nascere e che fu
esempio maraviglioso di fede e di valore verso di lui e della
paterna monarchia: «la città, diciamo collo stesso Re, che seppe
custodire i destini d'Italia nella rinascente sua fortuna».</p>

<p>Le città italiane accese di tali sensi plaudirono al Monarca
guerriero che mise in atto la unità politica tanto augurata dall'Alighieri,
e si strinsero fraternamente le destre dove un tempo
arsero le discordie municipali.</p>

<p>I nostri poeti furono invitati a celebrare sull'Arno la insolita
festa: ed io al cortese invito che l'onorevole Gonfaloniere conte
Cambray-Digny m'inviò nella R. Università di Cagliari, stimai
debito cittadino recarmi a Firenze e recitare un canto nell'Accademia
letteraria ivi tenuta il 17 di maggio.</p>

<p>Con animo riconoscente ricordo in quella congiuntura i plausi
di Firenze a me poeta subalpino. E siccome in essi interpretai,
più che altro, uno schietto saluto della Toscana al Piemonte,
volentieri compio le pagine consacrate alla Dora, ripetendo
il cantico intonato sulle rive dell'Arno.</p>

<p><span class="pagenum"><a name="Page_536" id="Page_536">[536]</a></span></p>

<h3 class="p2">XXXIV.</h3>

<p class="pc1">NEL</p>
<p class="pc1 mid">SESTO CENTENARIO</p>
<p class="pc1 large">DI DANTE ALIGHIERI</p>
<p class="pc1 lmid">CELEBRATO IN FIRENZE</p>

<p class="pp4h p2">
Io lo vidi: il Cantor de' tre regni<br />
Levò il capo dal lugubre piano,<br />
Ove al Goto guerriero sovrano<br />
Reggia e tomba il suo popolo aprì;</p>
<p class="ppi6">E dall'erma pineta odorosa<br />
Sovra l'ale di cento cherubi<br />
Per cammin di tempeste e di nubi<br />
Il conteso Appennino salì.</p>

<p class="pp4h p1">Io lo vidi: librato ne' cieli<br />
Affacciossi alla terra pentita,<br />
Che tra i fiori gli diede la vita,<br />
Ma, noverca, dal seno il cacciò.</p>
<p class="ppi6">Affacciossi con volto sereno,<br />
Volentieri a colei perdonando,<br />
Che l'ingiusta condanna del bando<br />
<span class="pagenum"><a name="Page_537" id="Page_537">[537]</a></span>Con superstiti onori ammendò.</p>

<p class="pp4h p1">Al vederlo, di Fiesole i côlli<br />
Del più splendido april s'ammantarno;<br />
E la gemina riva dell'Arno<br />
Di Casella i concenti mandò.</p>
<p class="ppi6">Esultarono l'ossa nel Tempio<br />
Della Croce, e risorsero i vati<br />
Di Säulle e d'Arnaldo, svegliati<br />
Da Colui che il lor verso animò.</p>

<p class="pp4h p1">Del Pöeta le ceneri sante<br />
Tien gelosa Ravenna, ma sale<br />
E vïaggia lo spirto immortale<br />
Fra le stelle di libero ciel.</p>
<p class="ppi6">Ei su l'Arno ritorna, chiamato<br />
Dal desìo del suo Veltro promesso,<br />
E consacra con mistico amplesso<br />
Dell'Italia il monarca fedel.</p>

<p class="pp4h p1">Come, o Dante, mutarsi tu vedi<br />
L'egra Italia, che serva ploravi<br />
Di tiranni bordello e di schiavi,<br />
Di stranieri ludibrio fatal!</p>
<p class="ppi6">Nella roba di piglio e nel sangue<br />
Più non danno le arpie de' castelli;<br />
Giostra rea non è più di fratelli<br />
La tua scissa contrada natal.</p>

<p class="pp4h p1">Ora Italia rinacque, baciando<br />
Del tuo sacro volume le carte;<br />
Pria si fece concorde nell'arte<br />
Coll'unanime culto per te;</p>
<p class="ppi6">Poi coll'armi di Micca e Ferruccio,<br />
Disfidando l'avversa fortuna,<br />
Seppe farsi in te libera ed una,<br />
<span class="pagenum"><a name="Page_538" id="Page_538">[538]</a></span>Nelle leggi concorde e nel Re.</p>

<p class="pp4h p1">Ora Italia trïonfa secura<br />
Nella fè del tuo divo pensiero,<br />
E già torna al suo pristino impero<br />
Dalla notte di barbare età.</p>
<p class="ppi6">Coll'eloquio di Tullio e Marone<br />
Dal Tarpeo dominò l'universo,<br />
Coll'eloquio che informa il tuo verso<br />
All'antico splendor tornerà.</p>

<p class="pp4h p1">Da vetusto ed informe linguaggio,<br />
Fra le plebi obblïato di Roma,<br />
Germogliò con leggiadro idïoma<br />
La parola del nostro avvenir;</p>
<p class="ppi6">Crebbe al sole d'illustri memorie<br />
Da Toscani cantata e da Sardi<a name="FNanchor_57_57" id="FNanchor_57_57"></a><a href="#Footnote_57_57" class="fnanchor">[57]</a>,<br />
E si accese di spirti gagliardi<br />
Nelle prove del patrio martir.</p>

<p class="pp4h p1">Ebbe alfin questa degna parola<br />
Delle muse la gloria suprema,<br />
Dal civile tuo sacro pöema<br />
Suggellato d'eterna virtù;</p>
<p class="ppi6">Ed espresse fra gli odî fraterni<br />
La bontà dell'ingegno latino,<br />
Viva sì ne' tuoi carmi, o Divino,<br />
Che per tempo scemata non fu.</p>

<p class="pp4h p1">La bontà degli etruschi ardimenti,<br />
Che l'incendio agitò de' tuoi carmi,<br />
Nella possa irrompeva dell'armi<br />
Onde valse il Tedesco a domar;</p>
<p class="ppi6">Penetrò nell'insubre congegno<br />
Che gli elettrici messi governa,<br />
Del Cenisio negli antri s'interna<br />
<span class="pagenum"><a name="Page_539" id="Page_539">[539]</a></span>E di Sue ricongiunge i due mar.</p>

<p class="pp4h p1">Salve, nunzio dei veri superni,<br />
Affratella in magnanimi intenti<br />
Del latino legnaggio le genti<br />
Disgregate in lontane città.</p>
<p class="ppi6">Col tuo verbo risuscita i giorni<br />
Ch'ebber vita dall'italo sangue;<br />
E l'umano consorzio che langue<br />
Rinnovato sul Tebro sarà.</p>

<hr class="dec5" />

<p>Torino, addì 25 dicembre 1865.</p>

</div>

<p><span class="pagenum"><a name="Page_596" id="Page_596">[596]</a></span></p>

<div class="sum">

<h2 class="p4">INDICE</h2>

<table id="toc1" summary="cont">

 <tr>
  <td colspan="3">Alla memoria di Teresa George Cibrario</td>
  <td class="tdc" style="width: 10%"><i>Pag.</i></td>
  <td class="tdr" style="width: 7%"><a href="#Page_291">291</a></td>
 </tr>

 <tr>
  <td style="width: 10%">Capitolo</td>
  <td class="tdr">I</td>
  <td>&mdash;Dal Monginevra a Susa</td>
  <td class="tdc" style="width: 10%">»</td>
  <td class="tdr" style="width: 7%"><a href="#Page_297">297</a></td>
 </tr>

 <tr>
  <td class="tdc">»</td>
  <td class="tdr">II</td>
  <td>&mdash;Susa e suoi dintorni</td>
  <td class="tdc" style="width: 10%">»</td>
  <td class="tdr" style="width: 7%"><a href="#Page_324">324</a></td>
 </tr>

 <tr>
  <td class="tdc">»</td>
  <td class="tdr">III</td>
  <td>&mdash;Da Susa al Pirchiriano</td>
  <td class="tdc" style="width: 10%">»</td>
  <td class="tdr" style="width: 7%"><a href="#Page_355">355</a></td>
 </tr>

 <tr>
  <td class="tdc">»</td>
  <td class="tdr">IV</td>
  <td>&mdash;Dal Pirchiriano a Torino</td>
  <td class="tdc" style="width: 10%">»</td>
  <td class="tdr" style="width: 7%"><a href="#Page_389">389</a></td>
 </tr>

 <tr>
  <td class="tdc">»</td>
  <td class="tdr">V</td>
  <td>&mdash;Torino</td>
  <td class="tdc" style="width: 10%">»</td>
  <td class="tdr" style="width: 7%"><a href="#Page_461">461</a></td>
 </tr>

 <tr>
  <td colspan="3">Cantica a Dante</td>
  <td class="tdc" style="width: 10%">»</td>
  <td class="tdr" style="width: 7%"><a href="#Page_536">536</a></td>
 </tr>

</table>

</div>

<div class="sum">

<p class="pc4 mid">NOTE:</p>

<table id="tfn2" summary="fn2">

 <tr>
  <td class="tda"><a name="Footnote_1_1" id="Footnote_1_1"></a><a href="#FNanchor_1_1"><span class="label">[1]</span></a></td>
  <td class="tdt"><i>Raccolta degli Atti concernenti l'enfiteusi perpetua delle decime
del Brianzone</i>, di <span class="smcap">G. Brunet</span>; 1754, pag. 17.</td>
 </tr>

 <tr>
  <td class="tda"><a name="Footnote_2_2" id="Footnote_2_2"></a><a href="#FNanchor_2_2"><span class="label">[2]</span></a></td>
  <td class="tdt"><i>Ulciensis Ecclesiæ Chartarium.</i>&mdash;Torino, 1753.</td>
 </tr>

 <tr>
  <td class="tda"><a name="Footnote_3_3" id="Footnote_3_3"></a><a href="#FNanchor_3_3"><span class="label">[3]</span></a></td>
  <td class="tdt"><span class="smcap">Cibrario</span>&mdash;<i>Storia di Torino</i>, lib. 2, c. 2.</td>
 </tr>

 <tr>
  <td class="tda"><a name="Footnote_4_4" id="Footnote_4_4"></a><a href="#FNanchor_4_4"><span class="label">[4]</span></a></td>
  <td class="tdt"><span class="smcap">Botta</span>, lib. 45, <i>Storia d'Italia</i>.</td>
 </tr>

 <tr>
  <td class="tda"><a name="Footnote_5_5" id="Footnote_5_5"></a><a href="#FNanchor_5_5"><span class="label">[5]</span></a></td>
  <td class="tdt"><span class="smcap">Denina</span>, <i>delle Rivoluzioni d'Italia</i>, lib. 24, cap. 1.</td>
 </tr>

 <tr>
  <td class="tda"><a name="Footnote_6_6" id="Footnote_6_6"></a><a href="#FNanchor_6_6"><span class="label">[6]</span></a></td>
  <td class="tdt"><i>Cenni sopra l'insigne miracolo dell'Ostia Eucaristica, avvenuto
li 6 di giugno 1453.</i> Torino 1837, dalla tip. Botta.</td>
 </tr>

 <tr>
  <td class="tda"><a name="Footnote_7_7" id="Footnote_7_7"></a><a href="#FNanchor_7_7"><span class="label">[7]</span></a></td>
  <td class="tdt"><i>Panorama militare delle Alpi piemontesi viste da Superga.</i>&mdash;<span class="smcap">Cesare
Balbo</span>.</td>
 </tr>

 <tr>
  <td class="tda"><a name="Footnote_8_8" id="Footnote_8_8"></a><a href="#FNanchor_8_8"><span class="label">[8]</span></a></td>
  <td class="tdt"> <span class="smcap">Botta</span>, <i>Storia d'Italia</i>, lib. 45.</td>
 </tr>

 <tr>
  <td class="tda"><a name="Footnote_9_9" id="Footnote_9_9"></a><a href="#FNanchor_9_9"><span class="label">[9]</span></a></td>
  <td class="tdt">S. E. il Conte Luigi Cibrario, nella sua preziosa collezione delle
incisioni d'intagliatori piemontesi al servizio della R. Casa di Savoia, mi
mostrò quella assai rara che riproduce l'accennata battaglia, lavoro del
La Pegna.</td>
 </tr>

 <tr>
  <td class="tda"><a name="Footnote_10_10" id="Footnote_10_10"></a><a href="#FNanchor_10_10"><span class="label">[10]</span></a></td>
  <td class="tdt">L'<i>Assietta</i>, del Cavaliere Agostino Lostia. Torino 1825.<br />
<div class="tdtn">L'<i>Assiette</i>, poème de M. Le Ch. Lostia, traduit de l'italien par le
G<sup>l</sup> M.<sup>r</sup> C.<sup>te</sup> De Locke. Chambéry 1828.</div></td>
 </tr>

 <tr>
  <td class="tda"><a name="Footnote_11_11" id="Footnote_11_11"></a><a href="#FNanchor_11_11"><span class="label">[11]</span></a></td>
  <td class="tdt">In morte di Ugo Basville.&mdash;Canto quarto.</td>
 </tr>

 <tr>
  <td class="tda"><a name="Footnote_12_12" id="Footnote_12_12"></a><a href="#FNanchor_12_12"><span class="label">[12]</span></a></td>
  <td class="tdt">Chi amasse di leggere per intero la canzone del Michelin, raccolta
da Norberto Rosa dal labbro del popolo, vegga il giornale il <i>Cimento</i>,
vol. <span class="smcap">VI</span>, luglio 1855, pag. 145.</td>
 </tr>

 <tr>
  <td class="tda"><a name="Footnote_13_13" id="Footnote_13_13"></a><a href="#FNanchor_13_13"><span class="label">[13]</span></a></td>
  <td class="tdt">Il Romito del Cenisio, romanza di <span class="smcap">G. Berchet.</span></td>
 </tr>

 <tr>
  <td class="tda"><a name="Footnote_14_14" id="Footnote_14_14"></a><a href="#FNanchor_14_14"><span class="label">[14]</span></a></td>
  <td class="tdt">Estratto dalla vita manoscritta, conservata nell'Archivio Generale del
Regno.</td>
 </tr>

 <tr>
  <td class="tda"><a name="Footnote_15_15" id="Footnote_15_15"></a><a href="#FNanchor_15_15"><span class="label">[15]</span></a></td>
  <td class="tdt">Per sovrano decreto del 6 dicembre del 1835, la cassa coi quadri
venne affidata alla chiesa parrocchiale della Novalesa.</td>
 </tr>

 <tr>
  <td class="tda"><a name="Footnote_16_16" id="Footnote_16_16"></a><a href="#FNanchor_16_16"><span class="label">[16]</span></a></td>
  <td class="tdt"><span class="smcap">Botta</span>, <i>St. d'It.</i>, lib. 41.</td>
 </tr>

 <tr>
  <td class="tda"><a name="Footnote_17_17" id="Footnote_17_17"></a><a href="#FNanchor_17_17"><span class="label">[17]</span></a></td>
  <td class="tdt"><i>Museo scientifico, letterario ed artistico.</i>&mdash;Torino: anno V, p. 259.</td>
 </tr>

 <tr>
  <td class="tda"><a name="Footnote_18_18" id="Footnote_18_18"></a><a href="#FNanchor_18_18"><span class="label">[18]</span></a></td>
  <td class="tdt"><span class="smcap">Ariosto</span>, <i>Orl. Fur.</i>, C. XXIII, st. 108.</td>
 </tr>

 <tr>
  <td class="tda"><a name="Footnote_19_19" id="Footnote_19_19"></a><a href="#FNanchor_19_19"><span class="label">[19]</span></a></td>
  <td class="tdt">Io deggio la conoscenza d'un tale documento alla operosa benevolenza
dell'erudito cav. Jacopo Bernardi, che me ne scrisse ne' termini seguenti:<div class="tdtn">
«Nel codice diplomatico del capitolo di Cremona, raccolto e conservato
con diligente affetto dal benemerito primicerio Antonio Dragoni, trovasi un
documento dell'anno 773. È una carta con la quale donasi al clero della
chiesa di Santa Maria di Cremona una casa <i>cum viridario et omnia
adjacentes</i> (non era molto addentro nel conoscimento della sintassi latina:
che ne direbbe il tuo Gando?) <i>ut ipsa vestra canonica</i> (parla al clero) <i>et
casa mea melius abitare habeatis</i>. E il donatore era il diacono Martino,
che insegnò a Carlo Magno la via delle Alpi. Ecco le parole del documento:
<i>Dum in Dei nomine ego Martinus cremonensis sancte catholice ecclesie
ravennate, divina gratia diaconus, jussu sanctissimi in Christo patre
Leone archiepiscopo ravennate difficile et longum iter suscepessem, et
ad fines Francorum fuemus</i> (l'indole della lingua non muta), <i>regemque
eorum Charolum regem gloriosissimum adlocussem, et in regressu meo
Cremona patria mea advenissem, mihi paruit esse gratum Deo..</i> E qui
parla della donazione che fa al clero della chiesa cremonese, cui appartenne.
L'atto si fece nella canonica di Cremona il giorno di mercoledì 28 aprile,
l'indizione undecima, e la soscrizione è la seguente: <i>Ego Martinus cremonensis
sancte catholice ecclesie ravennates diaconus cardinalis in ac
donacione a me facta et manu mea scripta subscripsi et firmavi, ad
gloriam Dei et remissione peccatorum meorum.</i><br />
Il documento stampavasi per cura di Federico Odorici nella <i>Nuova Serie
dell'Archivio Storico Italiano</i>, tom. II. part. 1.ª&mdash;Firenze, 1855.</div></td>
 </tr>

 <tr>
  <td class="tda"><a name="Footnote_20_20" id="Footnote_20_20"></a><a href="#FNanchor_20_20"><span class="label">[20]</span></a></td>
  <td class="tdt"><i>Della Storia d'Italia dalle origini fino all'anno</i> 1814. <i>Sommario</i>
di <span class="smcap">Cesare Balbo</span>, lib. <span class="smcap">IV</span>, § 19.</td>
 </tr>

 <tr>
  <td class="tda"><a name="Footnote_21_21" id="Footnote_21_21"></a><a href="#FNanchor_21_21"><span class="label">[21]</span></a></td>
  <td class="tdt"><span class="smcap">Dante</span>, <i>Div. Comm., Par.</i>, c. <span class="smcap">vi</span>.</td>
 </tr>

 <tr>
  <td class="tda"><a name="Footnote_22_22" id="Footnote_22_22"></a><a href="#FNanchor_22_22"><span class="label">[22]</span></a></td>
  <td class="tdt"><i>Arte e Inspirazione</i>&mdash;Studi di <span class="smcap">Niccolò Tommaseo</span>, 1858. Edizione
Le-Monnier, pag. 389.</td>
 </tr>

 <tr>
  <td class="tda"><a name="Footnote_23_23" id="Footnote_23_23"></a><a href="#FNanchor_23_23"><span class="label">[23]</span></a></td>
  <td class="tdt"><i>Storia dell'Abbazia di S. Michele della Chiusa</i>, dell'Abate <span class="smcap">Gustavo</span>
de' Conti <span class="smcap">Avogadro di Valdengo</span>.&mdash;Novara, Tip. Ibertis, 1837.</td>
 </tr>

 <tr>
  <td class="tda"><a name="Footnote_24_24" id="Footnote_24_24"></a><a href="#FNanchor_24_24"><span class="label">[24]</span></a></td>
  <td class="tdt"><i>Novelle di</i> <span class="smcap">Cesare Balbo</span>&mdash;<i>La Bella Alda.</i>&mdash;Firenze, Felice
Le Monnier, 1831.</td>
 </tr>

 <tr>
  <td class="tda"><a name="Footnote_25_25" id="Footnote_25_25"></a><a href="#FNanchor_25_25"><span class="label">[25]</span></a></td>
  <td class="tdt"><i>La Sagra di S. Michele</i> disegnata e descritta dal <span class="smcap">Cav. Massimo
D'Azeglio</span>.&mdash;Torino, 1829.</td>
 </tr>

 <tr>
  <td class="tda"><a name="Footnote_26_26" id="Footnote_26_26"></a><a href="#FNanchor_26_26"><span class="label">[26]</span></a></td>
  <td class="tdt"><i>Gioventù</i>&mdash;Racconti di <span class="smcap">Domenico Carutti</span>.&mdash;Firenze, Felice
Le Monnier, 1861.</td>
 </tr>

 <tr>
  <td class="tda"><a name="Footnote_27_27" id="Footnote_27_27"></a><a href="#FNanchor_27_27"><span class="label">[27]</span></a></td>
  <td class="tdt"><i>Giaveno, Coazze e Valgioie</i>&mdash;Cenni storici per <span class="smcap">Gaudenzio Claretta</span>.&mdash;Torino,
Tip. Favale, 1859.</td>
 </tr>

 <tr>
  <td class="tda"><a name="Footnote_28_28" id="Footnote_28_28"></a><a href="#FNanchor_28_28"><span class="label">[28]</span></a></td>
  <td class="tdt"><i>Études d'Histoire religieuse</i> par <span class="smcap">Ernest Renan</span>, pag. 317.&mdash;Paris,
Lévy Frères, 1864.</td>
 </tr>

 <tr>
  <td class="tda"><a name="Footnote_29_29" id="Footnote_29_29"></a><a href="#FNanchor_29_29"><span class="label">[29]</span></a></td>
  <td class="tdt"><i>Della imitazione di Cristo</i>: Libri quattro del ven. <span class="smcap">Giovanni Gersen</span>,
secondo il Codice De Advocatis, pag. 319. Torino, Tip. Chirio e Mina, 1846.</td>
 </tr>

 <tr>
  <td class="tda"><a name="Footnote_30_30" id="Footnote_30_30"></a><a href="#FNanchor_30_30"><span class="label">[30]</span></a></td>
  <td class="tdt">L'Autore prega i lettori a non tener conto dell'ultima linea di testo
della pag. 379, e della nota corrispondente ivi stampata.</td>
 </tr>

 <tr>
  <td class="tda"><a name="Footnote_31_31" id="Footnote_31_31"></a><a href="#FNanchor_31_31"><span class="label">[31]</span></a></td>
  <td class="tdt">Equivalgono a L. 3181. 44 italiane oggidì in corso.&mdash;Vedi <span class="smcap">Cibrario</span>,
<i>Economia Politica del Medio Evo</i>; quinta edizione, tomo II, pag. 199.</td>
 </tr>

 <tr>
  <td class="tda"><a name="Footnote_32_32" id="Footnote_32_32"></a><a href="#FNanchor_32_32"><span class="label">[32]</span></a></td>
  <td class="tdt">L'<i>idrofana</i> è una specie di quarzo, e più esattamente, una varietà di
opale che ha la proprietà di diventare trasparente nell'acqua.</td>
 </tr>

 <tr>
  <td class="tda"><a name="Footnote_33_33" id="Footnote_33_33"></a><a href="#FNanchor_33_33"><span class="label">[33]</span></a></td>
  <td class="tdt"><i>Gazzetta di Torino</i>, 14 agosto 1865.</td>
 </tr>

 <tr>
  <td class="tda"><a name="Footnote_34_34" id="Footnote_34_34"></a><a href="#FNanchor_34_34"><span class="label">[34]</span></a></td>
  <td class="tdt"><i>Il Real Castello del Valentino</i>, Monografia storica di <span class="smcap">Giovanni Vico</span>&mdash;Torino,
Stamperia Reale, 1858.</td>
 </tr>

 <tr>
  <td class="tda"><a name="Footnote_35_35" id="Footnote_35_35"></a><a href="#FNanchor_35_35"><span class="label">[35]</span></a></td>
  <td class="tdt">Vanno annessi all'Università i seguenti stabilimenti scientifici: il
Museo egizio e d'antichità, il Museo di zoologia e di anatomia comparata,
il Museo di geologia e di mineralogia esistenti nel palazzo delle Scienze, i
Laboratorii di chimica generale, di chimica farmaceutica e di fisiologia nel
palazzo di San Francesco da Paola, l'Orto botanico al Valentino, il Gabinetto
di fisica nel palazzo universitario, l'Istituto anatomico e le cliniche
mediche e chirurgiche nell'Ospedale Maggiore di San Giovanni, la clinica
ostetrica alla Maternità, ed altre cliniche speciali presso altri ospedali (la
sifilitica, la oculistica e quella delle malattie mentali).<div class="tdtn">
V'ha pure un edifizio idraulico speciale detto della Parella, che ora è
addetto alla Scuola d'applicazione degli ingegneri, presso la quale sono
eziandio preziose collezioni di mineralogia e geologia (dono del prof. Quintino
Sella), di meccanica, di macchine e di disegni.</div></td>
 </tr>

 <tr>
  <td class="tda"><a name="Footnote_36_36" id="Footnote_36_36"></a><a href="#FNanchor_36_36"><span class="label">[36]</span></a></td>
  <td class="tdt"><i>L'Istruzione popolare in Torino</i>&mdash;Monografia del Teol. coll.
Pietro Baricco.&mdash;Torino, Tip. Eredi Botta, 1865.</td>
 </tr>

 <tr>
  <td class="tda"><a name="Footnote_37_37" id="Footnote_37_37"></a><a href="#FNanchor_37_37"><span class="label">[37]</span></a></td>
  <td class="tdt">Persona autorevole mi diede la seguente nota, che volentieri pubblico:
<div class="tdtn">«Il numero di coloro che ricevono istruzione in Torino, non comprendendo
gli studenti delle scuole universitarie, della regia militare Accademia,
nè i giovani ammaestrati entro le pareti domestiche, tra maschi e femmine
è di 30,531.<br />
La popolazione di Torino essendo di 204,715 abitanti, ne risulta che circa
<sup>1</sup>/<sub>7</sub> frequenta le scuole.<br />
In una sua circolare del 3 gennaio 1865 il Ministro dell'istruzione pubblica
si compiacque dichiarare che nel fondare, nel migliorare scuole per l'istruzione
popolare, e nel vegliare affinchè questa sia largamente diffusa, il
Municipio torinese occupa in Italia il primo posto d'onore.
Risulta dagli archivi della Città di Torino che nel 1596, mentre la popolazione
era di 32,000 anime, il Municipio spese per l'istruzione L. 683, e
che aumentando quella, la spesa per l'istruzione fu sempre accresciuta in
proporzione maggiore che l'aumento degli abitanti. Nel bilancio del Municipio
per il 1865 la somma stanziata per l'istruzione sale a L. 619,241,10».</div></td>
 </tr>

 <tr>
  <td class="tda"><a name="Footnote_38_38" id="Footnote_38_38"></a><a href="#FNanchor_38_38"><span class="label">[38]</span></a></td>
  <td class="tdt"><i>Gazzetta Piemontese</i>, Giornale ufficiale del Regno, N. 47, anno
1854.&mdash;Appendice di <span class="smcap">J. Bernardi</span>&mdash;<i>Asili e Scuole d'infanzia</i>.</td>
 </tr>

 <tr>
  <td class="tda"><a name="Footnote_39_39" id="Footnote_39_39"></a><a href="#FNanchor_39_39"><span class="label">[39]</span></a></td>
  <td class="tdt">Discorso funebre detto dal Cav. Teologo <span class="smcap">Pagnone</span> nella chiesa di
S. Francesco di Paola, il giorno 2 maggio 1862, nei solenni funerali dei
defunti Benefattori degli Asili infantili.</td>
 </tr>

 <tr>
  <td class="tda"><a name="Footnote_40_40" id="Footnote_40_40"></a><a href="#FNanchor_40_40"><span class="label">[40]</span></a></td>
  <td class="tdt"><i>Nuovi studi su Dante</i> di <span class="smcap">Niccolò Tommaseo</span>, pag. prima.&mdash;Torino,
1865, Tip. del Collegio degli Artigianelli.</td>
 </tr>

 <tr>
  <td class="tda"><a name="Footnote_41_41" id="Footnote_41_41"></a><a href="#FNanchor_41_41"><span class="label">[41]</span></a></td>
  <td class="tdt"><span class="smcap">Jacopo Bernardi</span>: <i>Il R. Ospizio di Carità in Torino</i>.&mdash;Torino,
Tip. Speirani, 1857.</td>
 </tr>

 <tr>
  <td class="tda"><a name="Footnote_42_42" id="Footnote_42_42"></a><a href="#FNanchor_42_42"><span class="label">[42]</span></a></td>
  <td class="tdt"><span class="smcap">Pietro Baricco</span>, L'Istruzione Popolare in Torino, pag. 188.&mdash;Tip.
degli Eredi Botta, 1865.</td>
 </tr>

 <tr>
  <td class="tda"><a name="Footnote_43_43" id="Footnote_43_43"></a><a href="#FNanchor_43_43"><span class="label">[43]</span></a></td>
  <td class="tdt">Nelle esequie celebrate al Sacerdote Teologo Canonico D. Giuseppe
Cottolengo&mdash;Elogio storico di Lorenzo Renaldi, Vescovo di Pinerolo&mdash;Torino,
Tip. Marietti, 1863.</td>
 </tr>

 <tr>
  <td class="tda"><a name="Footnote_44_44" id="Footnote_44_44"></a><a href="#FNanchor_44_44"><span class="label">[44]</span></a></td>
  <td class="tdt"><span class="smcap">Luigi Lanzi</span>, <i>Storia Pittorica</i>, lib. <span class="smcap">V</span>.</td>
 </tr>

 <tr>
  <td class="tda"><a name="Footnote_45_45" id="Footnote_45_45"></a><a href="#FNanchor_45_45"><span class="label">[45]</span></a></td>
  <td class="tdt">Discorso letto dal Marchese <span class="smcap">Di Breme</span>, Direttore Generale della Reale
Accademia Albertina, nella riapertura delle scuole il 15 di novembre 1856,
pag. 12.&mdash;Torino, Tip. Zecchi e Bona, 1856.</td>
 </tr>

 <tr>
  <td class="tda"><a name="Footnote_46_46" id="Footnote_46_46"></a><a href="#FNanchor_46_46"><span class="label">[46]</span></a></td>
  <td class="tdt">Vedi l'<i>Opinione</i> (giornale) anno <span class="smcap">XVI</span>, N.º 33&mdash;Monumenti in
Torino.</td>
 </tr>

 <tr>
  <td class="tda"><a name="Footnote_47_47" id="Footnote_47_47"></a><a href="#FNanchor_47_47"><span class="label">[47]</span></a></td>
  <td class="tdt"><span class="smcap">Marco Minghetti</span> <i>ai suoi Elettori</i>, pag. 6.&mdash;Bologna, Tipografia
di G. Monti, 1865.</td>
 </tr>

 <tr>
  <td class="tda"><a name="Footnote_48_48" id="Footnote_48_48"></a><a href="#FNanchor_48_48"><span class="label">[48]</span></a></td>
  <td class="tdt"><span class="smcap">Dante</span>, <i>Div. Comm.</i>, Purg., C. <span class="smcap">VI</span>.</td>
 </tr>

 <tr>
  <td class="tda"><a name="Footnote_49_49" id="Footnote_49_49"></a><a href="#FNanchor_49_49"><span class="label">[49]</span></a></td>
  <td class="tdt"><i>Inchiesta amministrativa dei fatti accaduti in Torino nei giorni
21 e 22 settembre 1864, dalla Giunta municipale affidata all'avv. <span class="smcap">Casimiro
Ara</span>.</i>&mdash;Tip. Botta, Torino, 1864.</td>
 </tr>

 <tr>
  <td class="tda"><a name="Footnote_50_50" id="Footnote_50_50"></a><a href="#FNanchor_50_50"><span class="label">[50]</span></a></td>
  <td class="tdt">L'<i>Opinione</i> (giornale), Torino, 26 luglio 1862.</td>
 </tr>

 <tr>
  <td class="tda"><a name="Footnote_51_51" id="Footnote_51_51"></a><a href="#FNanchor_51_51"><span class="label">[51]</span></a></td>
  <td class="tdt"><i>Il Conte Camillo Cavour</i>, Documenti editi ed inediti, per <span class="smcap">Nicomede
Bianchi</span>, Torino, 1863, Unione Tipografica Editrice.</td>
 </tr>

 <tr>
  <td class="tda"><a name="Footnote_52_52" id="Footnote_52_52"></a><a href="#FNanchor_52_52"><span class="label">[52]</span></a></td>
  <td class="tdt">L'<i>Istitutore</i>, foglio ebdomadario d'Istruzione e degli Atti ufficiali
di essa. Torino, 23 novembre 1861, pag. 746.</td>
 </tr>

 <tr>
  <td class="tda"><a name="Footnote_53_53" id="Footnote_53_53"></a><a href="#FNanchor_53_53"><span class="label">[53]</span></a></td>
  <td class="tdt">La citata Inchiesta amministrativa del deputato Ara, pag. 29.</td>
 </tr>

 <tr>
  <td class="tda"><a name="Footnote_54_54" id="Footnote_54_54"></a><a href="#FNanchor_54_54"><span class="label">[54]</span></a></td>
  <td class="tdt">Discorso del Professore Domenico Berti pronunziato alla Camera
dei Deputati nella tornata del 14 novembre 1864.</td>
 </tr>

 <tr>
  <td class="tda"><a name="Footnote_55_55" id="Footnote_55_55"></a><a href="#FNanchor_55_55"><span class="label">[55]</span></a></td>
  <td class="tdt">Le edizioni dei tipografi Chirio e Mina furono eziandio premiate
nelle mondiali esposizioni di Londra 1851, New-York 1853 e Parigi 1855.</td>
 </tr>

 <tr>
  <td class="tda"><a name="Footnote_56_56" id="Footnote_56_56"></a><a href="#FNanchor_56_56"><span class="label">[56]</span></a></td>
  <td class="tdt"> Relazione fatta dal Sindaco Marchese E. Lucerna di Rorà al Consiglio
Comunale nell'aprire la sessione ordinaria di primavera 1865.&mdash;Torino,
Tip. Botta, pag. 15.</td>
 </tr>

 <tr>
  <td class="tda"><a name="Footnote_57_57" id="Footnote_57_57"></a><a href="#FNanchor_57_57"><span class="label">[57]</span></a></td>
  <td class="tdt">Nel secolo <span class="smcap">XII</span> italianamente poetarono nella Sarda Corte d'Arborea,
Bruno de Thoro, di Cagliari, e Lanfranco de Bolasco, di Genova; e in
Toscana poetarono il Folcacchiero e l'Aldobrando, ambidue di Siena.</td>
 </tr>

</table>

</div>

</div>

</body>
</html>
